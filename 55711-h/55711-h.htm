<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.4.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Egy az Isten (1. rész) by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
        margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.poem span.i2 {
 display: block;
 margin-left: 1em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}
/*]]>*/
</style>
</head>
<body>


<pre>

The Project Gutenberg EBook of Egy az Isten (1. rész), by Mór Jókai

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license


Title: Egy az Isten (1. rész)

Author: Mór Jókai

Release Date: October 9, 2017 [EBook #55711]

Language: Hungarian

Character set encoding: UTF-8

*** START OF THIS PROJECT GUTENBERG EBOOK EGY AZ ISTEN (1. RÉSZ) ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>Az eredeti képek elérhetők innen: <a href=
"http://books.google.com/books?id=l_RiAAAAMAAJ">http://books.google.com/books?id=l_RiAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XXVI. KÖTET</span></p>
<p class="center"><span class="caption">EGY AZ ISTEN. I.</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap" />
<h1>EGY AZ ISTEN</h1>
<p>&nbsp;</p>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p class="center"><span class="caption">I. RÉSZ</span></p>
<p>&nbsp;</p>
<p class="center"><span class="caption-small">A FRANKLIN-TÁRSULAT
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap" />
<p><span class="pagenum"><a name="Page_1" id="Page_1"><br />
-1-</a></span></p>
<h2>ELSŐ RÉSZ.<br />
REGÉNY, MELY A VÉGÉN KEZDŐDIK.</h2>
<h3>I.</h3>
<p>A szokott, triviális történet. Az ideál, a szép hölgy, nagy
veszélybe keveredik, s abból őt a másik ideál, a hős, kiszabadítja;
azután a hála érzetéből kifejlődik a szerelem, végül egymáséi
lesznek s az emberi lehetőség határáig boldogok.</p>
<p>A rendkívüliségek tetszenek. Érdekkel olvassuk a történeteket, a
miket a költők irnak arról, hogy mi lesz a halál után? mi lesz a
jövő században? mi lesz a föld utolsó napjaiban? mi megkisértjük
leirni, hogy mi lesz a «házasság után?» van-e még ott is élet és
poézis? Laknak-e még a holdban is emberek? Igenis laknak. Annak az
egyik oldalán még van valami zöld, s a virányon öröm és
szomorúság.</p>
<p>Ezt ugyan inkább illett volna egy «Előszóban» elmondani: ott
senki sem olvasta volna el, s nem lett volna az olvasó
figyelmeztetve rá, hogy itt egy fölöttébb unalmas történettel lesz
dolga, a mi nem fogja megtéríteni a ráfordított fáradságot.</p>
<p>A veszélyes helyzet a következő:</p>
<p>Képzeljünk egy olaszországi vasuti állomást 1848 tavaszán, a
melybe egy más vonat megérkező vendégeinek kell átszállítkozni, a
kiknek a fülébe ezt a halálitéletet mennydörgik: «due minute!» s
azok aztán bőröndöt, kalapokat, esernyőt marokra kapva, kis
gyermekeket kezeiknél vonszolva, félregyűrt kalapokkal, földön
húzott shawlokkal, <span class="pagenum"><a name="Page_2" id=
"Page_2">-2-</a></span> köpönyegekkel, rohannak az ostromok
leglehetetlenebbikét megkisérteni: helyet keresve utasokkal
csordultig zsúfolt waggonokban, egymástól elszakított összetartozók
kétségbeesve az elválás borzalmai fölött, s útban állók agybafőbe
taszigáltatva siető málhahordároktól.</p>
<p>Két úrhölgyet, meg egy urat nagy sietséggel tolt fel a kalauz
egy zöld kocsi börtönajtaján, a kik csak akkor vették észre, hogy
hol vannak? mikor már benn voltak. Heten ültek már a waggonban:
mind férfiak és olaszok, némelyek olyan szivart szívtak közülök, a
melynek a füstje savanyú; pálinkát már korábban ihattak s az a
fokhagymás heringre nagyon jól eshetett, s nehányan közülök aligha
bagaria csizmát nem hordtak a lábukon. Az újon érkezőkről tudomást
sem látszottak venni; valami heves vitatkozást folytattak fenhangon
mindannyian.</p>
<p>Az újonérkezettek elszörnyedve protestáltak a kényszerhelyzet
ellen.</p>
<p>A két úrhölgy közül az egyik nagyon fiatal volt, a másik
valamivel idősebb.</p>
<p>Az idősebb hölgy megragadá a kalauz karját s haragosan mondott
neki valamit először németül, azután francziául, – minek az a
büntetése itt, hogy senki sem felel rá: – azt akarta kifejezni,
hogy itt már heten ülnek.</p>
<p>A kalauz egy automat közönyösségével mutatott a waggon falán
olvasható feliratra «per dieci persone». Itt tíz embernek kell
elférni.</p>
<p>«De mi első helyre váltottunk jegyet!» heveskedék az úrhölgy,
előmutatva a sárga papirszeletkét, mely a világ minden vasutainál
az aristocratia jelvényét képezi – hely dolgában.</p>
<p>A kalauz nem csekélyebb kiváncsisággal nézte meg a mutatott
tárgyat, mintha az úrhölgy azt mondta volna neki, hogy íme itt van
egy scarabæus a Pharaók sírjából! Furcsa állat! azzal vállat vont,
s kimutatá helyét: íme oda abba a szegletbe leülhet még egy; emebbe
a másikba a másik, s ha ennek a signorenak tetszeni fog azt a
zsíros <span class="pagenum"><a name="Page_3" id=
"Page_3">-3-</a></span> batyut az ölébe venni, annak a helyében
nyugtot talál a harmadik.</p>
<p>Mit volt tenni? Az egyik hölgynek le kellett ülni az egyik
series férfi közé, a másiknak a másik közé, s megnyugodni a
sorsában. Hanem a velük jött férfi úgy látszik még küzdeni akart a
gondviselés ellen. Neki sehogy sem tetszett a maga helye két
disznókereskedő között; maga is elég köpczös ember volt.</p>
<p>– Majd csinálok én itt rendet mindjárt!</p>
<p>Azzal fölkelt, leszállt a waggonból, sietett az állomásfőnököt
fölkeresni.</p>
<p>Az ott sétált a perronon, hátratett kezekkel, katonás
egyenruhában.</p>
<p>Az utas elkezdte neki magyarázni a dolgot. Ő már tudott olaszul,
ha mindjárt keverte is egy kicsit latinnal és francziával.</p>
<p>Elmondta az illustrissimónak, hogy ő és még két hölgy az első
helyre váltottak jegyet egész Bolognáig; ez a nemzetközi törvények
szerint jogot ád még az idegennek is, minden konzuli közbenjárás
nélkül ugyanazon első helyi waggonnak használatára. Ennek daczára
őt s még két úrhölgyet betuszkoltak erővel egy már korábban elitélt
gonosztevőkkel teljes másodosztályu börtönbe, a mi ellenkezik a
magyar Tripartitum primæ nonusával, mely szerint magyar nemest
birói itélet nélkül bebörtönözni (nisi in flagranti) nem szabad; s
minthogy az angol Habeas Corpus acta is a mellett bizonyít, hogy
minden ember birja a maga testét, s másnak az ölébe ne üljön vele,
annálfogva kér egy elsőrendű waggont felnyittatni.</p>
<p>Az illustrissimo úgy nézett a debacchálóra, mint a hogy nézne rá
a padra kifektetett eleven tintahal két nagy szemével, ha annak
magyarázta volna a dolgot, s épen úgy nem felelt neki rá semmit,
mint a hogy az nem felelt volna. Hanem a helyett a fülébe ordított
hátulról a kalauz, egy hatalmas hangkifejtéssel előadott szót:
«Partenzaaaa!» A mi annyit jelent, hogy indul a vonat! (Mert az
olasz <span class="pagenum"><a name="Page_4" id=
"Page_4">-4-</a></span> még a csengetésben is takarékos, a második
csengetésnél már fut a kerék.)</p>
<p>A megriasztott úr erre ijedten futott vissza az elhagyott
waggonhoz, de alig talált bele; mert az alatt, míg ő leszállt a
szóbeli tárgyalásra, a kalauz még három új vendéget tolt be a
ketreczbe: azok egy katonaiskola nagy kamasz növendékei voltak, az
egyik mindjárt leült az üresen hagyott helyre, a másik kettőnek
állva kellett maradni; azok hát nem tehettek okosabbat, mint hogy a
két közéjük szorult hölgyre mondogattak fönhangon sikamlós
élczeket, dévaj nevetéssel. A visszakerült úr már épen
tizenharmadik lett volna, a mi nagyon baljóslatú szám, kivált egy
vasuti coupéeban. Pedig a táskája, köpönyege már ott volt: az volt
a hazája.</p>
<p>A hölgyek kétségbe voltak esve. Az uti társ dühében magyarul
kezdett beszélni.</p>
<p>Ekkor valaki megrántja a könyökét hátulról s szintén magyarul
szólítja meg:</p>
<p>– Polgártárs! Soh se hevítse ön fel a vérét. Nem oráczió kell
ide, hanem baksis. «Romanus sum civis: Cajum smucium vocant.» A míg
ön capacitált, addig én fel is nyittattam egy első osztályú
rezervált coupéet: csekélységbe került – ha tetszik önnek és
hölgyeinek, megoszthatják velem a birtokát.</p>
<p>– Köszönöm, de elkésünk, – csak két percz az idő.</p>
<p>– Ne féljen semmit. A due minute csak az utasoknak szól, a vonat
ki nem kászolódik innen fél óráig.</p>
<p>A két hölgy e megszabadítást nem kevesebb hálával fogadta, mint
a minővel Andromeda fogadta Perseus segélyét s a mint e rettenetes
fegyintézetből kiszabadíták őket s átszállították, most már
szolgálatkészszé, beszédessé, nyájassá vált kalauzok egy kényelmes,
tágas és tiszta első osztályú coupéeba, az ellentétek szerencsés
combinatiója folytán még e semmi jelentékenységet nem igérő
helyzetben is megtalálták bizonyos nemét az érdekeltségnek.</p>
<p>Tulajdonképen még semmi hálával sem tartoznak a <span class=
"pagenum"><a name="Page_5" id="Page_5">-5-</a></span>
közbelépettnek; mert hisz az saját érdekében nyittatta fel a
rezervált üres coupéet – s ők csak jogos helyüket foglalták el
benne; de azt mégis el kellett ismerniök, hogy a gyors szinpadi
átváltozás az ő rendezői érdeme. Még a kalauz is szerepet cserélt
egyszerre, s az automatból érző szivű ember lett, ki a hölgyek
számára frissítőül narancsokat hozott, s kikereste azok közül a
piros bélüeket, s azontúl mindig az ő waggonablakuk előtt mászkált
végig, s bemosolygott rajta, vagy felült a waggon tetejére s
barcarolát énekelt.</p>
<p>A két hölgy egymással szemközt helyet foglalt a zárt ablak
előtt, míg azon oldal szélső ülései, a hol a kocsit nyitogatják, a
két úr számára maradtak, s azoknak egyikébe a kiséretet képező
hazafi elhelyezte magát. Az a másik, a ki e kényelmes erősséget
mindnyájuk számára kivívta, még odalenn maradt: valószinűleg sokkal
jobban érdekelte az, hogy a szivarját végig kiszívhassa, mint hogy
ismeretlen utitársnéival ismeretséget kössön, s bevárta, míg a
másodikat is elcsengetik, akkor a szivarját odaajándékozta a
facchinonak, s már indult a vonat, mikor felugrott a lépcsőn s a
furfangos zárt nagy tudománynyal bezárta maga után. Azután levette
uti sipkáját s letette maga mellé. Azt is csak azért tette talán,
mert melege volt a fejének. Olyan sűrű és erős haja volt, hogy
szerteszét állt a fején minden irányban. Egész arczán valami
szokatlan fajjelleg volt kifejezve, széles kidomboruló homloka,
erős, sűrű perzsa szemöldökei, s azokhoz egészen malayi metszésű
szemei, tiszta kék svéd szemszivárványokkal, egyenes görög orra,
felvetett felső ajkának sémita jellegű csigavonala, míg kétfelé
osztott állán volt valami lengyeles, mintha öt-hatféle nemzetnek az
eszménye volna benne összekeverve s mégis valamennyi egy összhangzó
egészszé egyesítve. Fiatal ember volt még; kevés bajusz az ajkán s
csak a felső arczán valami ütköző szakáll.</p>
<p>A szemközt ülő utitárs igazi magyar typus volt, zömök,
<span class="pagenum"><a name="Page_6" id="Page_6">-6-</a></span>
erőteljes alak; barna piros arczczal, kifent bajuszszal, a minek a
pödörgetésével nagyon sok tennivalója volt mindig.</p>
<p>A két hölgy közül a fiatalabbnak az arcza a sűrű kalapfátyol alá
van rejtve, mely csak a classikus remek körvonalakat engedi
kivenni, a másik azonban egész szabadelvűséggel hátracsapta a
kalapja fátyolát szőke hajfürteiről, s egy őszinte, kigömbölyödő
arczot enged a közszemlének, melynek beszélő vonásai kárpótlást
szereznek az ajkaknak, a miknek nehezükre esik az a hallgatás, a
mire jónevelésű ember kötelezve érzi magát, mikor egy idegen lép a
közelébe, a kivel önkénytelen együtt kell maradnia.</p>
<p>A férfi kisérő igen nyügösködő utitárs volt. A megindulás első
perczében azt mondá átellenesének, hogy ő nem tud háttal a
mozdonynak ülni, rögtön tengeri betegség előjeleit érzi magán. A
fiatal ember aztán megkinálta a maga helyével, hogy cseréljenek.
Mikor az megvolt, akkor meg azon panaszkodott, hogy a légvonat
egészen a szeme közé hordja a kőszénfüstöt, meg kell vakulnia.
Akkor a fiatal ember azt ajánlotta, hogy húzzák föl a kocsiajtó
ablakát. Arra meg az a baja lett, hogy meg kell az embernek
fulladni ebben a ketreczben! Akkor aztán a telt arczú hölgy, azzal
a még most jól illő kellemes kettős tokácskával, kelt fel a
helyéről, a tisztelt úrral cserélni, a ki elvégre meg lehetett
elégedve; nem úgy a csereajánló hölgy, ki már most átellenese lett
annak az idegennek, a ki iránt a kötelezettség ellenszenvét
érzi.</p>
<p>Utazó hölgyek gyanakodók és hálátlanok. Az idegent, ki hozzájuk
szivességgel közelít, vagy zsebmetszőnek, vagy kalandornak nézik, s
egyik kezöket a tárczájukon, másikat a szivükön tartják, nehogy
hevenyében ellopja tőlük valamelyiket.</p>
<p>Növelte a gyanút az ismeretlen irányában az a körülmény, hogy az
első megszólítás után itélve, az is magyar. És mégis az ő kisérőjük
és az ismeretlen nem tesznek egymással úgy, a hogy két magyar
szokott tenni, mikor <span class="pagenum"><a name="Page_7" id=
"Page_7">-7-</a></span> külföldön véletlenül összetalálkozik: kezet
szorít, elmondja kölcsönösen kinek híják? hová való? mi járatban
van? s aztán közli egymással, mi hírt tud hazulról? megkérdezi
egymástól, nem ismeri-e ezt az urat, ezt az asszonyságot? s nagy az
öröme, ha talál egy olyan harmadik nevet, a melyik mind a kettőnek
ismerőse; s végül összeesküszik, hogy egy vendéglőbe szálljanak! E
helyett ez a két férfi az első üdvözlés után semmi mondanivalót nem
talál egymáshoz, semmi közleni való ujdonságot – most! 1848
márczius végén! a mikor csodákkal van tele a levegőég. Talán
ismerik egymást? Ha ismerik, kisérőjük miért nem mutatja be a
hölgyeknek a honfitárst? Miért kárhoztatja őt e néma szerepre?
Talán fáj nekik valami abban az ismeretségben?</p>
<p>A hölgynek tetszett tüntetőleg kimutatni azt, hogy mindezekre
nem kiváncsi. Úgy tett, mint a ki tudomást sem vesz a vele szemközt
ülőről. A nap a szemébe kezdett sütni, a szél az arczába fútt; az
ellen különböző stratagémák vannak a waggon ablakára alkalmazva, a
miknek kezeléséhez azonban gyakorlottság és physikai erő kell; a
furfangos mechanismusba a hölgy egészen belevesztette minden
erőlködését, utoljára is megszánta az utitársa s elintézte a
függöny és ablakváltoztatást kivánata szerint.</p>
<p>A hölgy még ezt sem köszönte meg neki, hanem e helyett boszúsan
veté magát kerevetébe, ingerülten ejtve ki e zúgolódást:</p>
<p>– Oh milyen nyomorult teremtései az Istennek az asszonyok!</p>
<p>– Maguk az okai, asszonyom.</p>
<p>Ez volt az átellenes válasza.</p>
<p>Pedig a szép utitársné felfohászkodására a kötelezett válasz az
a trivialis bók lett volna, hogy «oh asszonyom, önök gyöngeségük
által uralkodnak mi fölöttünk, erőseken». E helyett egy ilyen
kihivó mondat, a mi még paradoxon is! <span class=
"pagenum"><a name="Page_8" id="Page_8">-8-</a></span></p>
<p>A bókot egy fanyar mosolylyal elutasította volna a delnő; de ez
a vágás meglepte.</p>
<p>– Par exemple? ez úgy látszik, szavajárása volt.</p>
<p>– Például, mikor egy hölgy elhagyja azt a kényelmes helyet, a
mit a sors rendelt számára, hogy felcserélje azt egy
kényelmetlennel, a mit egy férfi ajánl neki: szabad akaratból.</p>
<p>A hölgy nem tilthatta el magának, hogy elpiruljon. Ez a válasz
vonatkozott csupán a waggonban megcserélt helyekre; de az sem
lehetetlen, hogy ez az idegen annál többet is tud s egyéb
helycserére is czéloz. Nem lehetett arczából kivenni. Azok a szép,
őszinte kék szemek olyan ártatlanul tekintének szemközt, míg az ajk
olyan ravaszul mosolygott. – A társalgás most már kezdett érdekkel
birni.</p>
<p>– A szabad akarat nem a nők számára van feltalálva, mondá a
hölgy, elhatározási jogunk csak látszat: mindig kötve vagyunk
valakihez, a ki erősebb.</p>
<p>– De az a kötelék eltéphető, mihelyt kiállhatatlanná lesz, s ez
ismét csak önakarattól függ: – a nőnél. A férfinál nem; azt fogva
tartja az igézet.</p>
<p>– Csakhogy ez igézetet nem azok a nők gyakorolják a férfiakra, a
kiknek joguk van hozzá; hanem mindig mások.</p>
<p>– Ez ismét az ő hibájuk; miért nem teszik azt? Ha tudják, hogy
azt a szivet, mely jog szerint az övék, csak az igézet tudja fogva
tartani, miért nem hatnak rá e varázszsal? Ha tudják, hogy abban
van a hatalom, miért szégyenlik ezt a koronát viselni? A szép
szoborarcz, mely nem tud mosolyogni, sok boldogtalan életnek volt
már okozója. De hát miért engedte át a vidám kaczagás varázsát
másnak?</p>
<p>E szavaknál a másik ifju hölgy felveté fátyolát, tán hogy jobban
lássa a beszélőt, s kitünt az alól egy ép oly gyönyörű szoborarcz,
mely nem tud nevetni; két nagy bámuló szemmel, hallgató ajkakkal.
De az ifju nem láthatott <span class="pagenum"><a name="Page_9" id=
"Page_9">-9-</a></span> reá, mert átellenesével volt elfoglalva,
kit egészen hadilábra állított ez a merész okoskodás.</p>
<p>– Ah, ön tehát azt hiszi, hogy egy nőnek egyenesen az a
feladata, hogy ha a férj gyönyörvadász, legyen számára a hitves az,
a mi az őrjöngés eszményképe; kövesse őt érzéki deliriumainak
minden phantasmáin keresztül: ne szégyeljen előtte csábító,
agaçant, kaczér lenni, s ha a férj Circe philtraját keresi, találja
meg azt otthon a saját poharában?</p>
<p>Ezt kivánja ön egy hitvestől?</p>
<p>A szép hölgy tűzbe jött már.</p>
<p>Az ifju pedig azt felelé rá:</p>
<p>– Valóban nem látom át, hogy mit vétenék vele, ha ezt
kivánnám?</p>
<p>A szép szobor arczán annyi változás történt, hogy szemöldei
összehuzódtak.</p>
<p>A vitatkozó szép hölgy pedig el volt szánva rá, hogy most
mindjárt kicsavarja a fegyvert ellenfele kezéből, aztán a mellének
fogja szegezni a hegyét.</p>
<p>– Jól van. De már most egyet megenged ön. A hitestárs nemcsak
szeretőtárs, hanem – családanya is. Mikor a nőnek legfenségesebb
hivatása méla aggodalmat, sejtő várakozást parancsol arczára – hova
lesz akkor önnek az elmélete?</p>
<p>Az ifju ellenfél erre a lesujtó támadásra teljesen és
föltétlenül capitulált.</p>
<p>– Akkor asszonyom, megszünik a jog és kötelesség kölcsönös
felosztása, s az egyik félnek jut egészen a jog a másiknak a
kötelesség. A nő, a ki előtt a római consulok a lictorokat
tisztelegni parancsolták, korlátlan úr a maga országában, s a férj
annak föltétlen rabszolgája, a ki kötelezve van a szentek életére,
lemondásra, együttérzésre és imádatig menő hűségre. S a ki nem úgy
tesz, annak követ nyakába s a tengerbe vele!</p>
<p>E föltétlen megadás kiengesztelni látszott a szép asszonyt:
győzelme érzetében, nagylelkűséget akart gyakorolni <span class=
"pagenum"><a name="Page_10" id="Page_10">-10-</a></span> s a
capitulált várőrségnek megengedni, hogy kibontott zászlókkal tovább
vonulhasson, azt kérdezve tőle:</p>
<p>– Ön Rómába utazik? (mintha eszmetársulás volna ez a római
consulok és lictorok adomájával).</p>
<p>– Igen, oda utazom.</p>
<p>– A világhirű nagyhéti szertartásokra?</p>
<p>– Azokhoz nekem semmi közöm.</p>
<p>– Hogyan? önnek nincsen semmi köze a vallás legmagasztosb
ünnepélyéhez, mely Krisztus Istenné lételét jelvényezi? szólt a
hölgy hitbuzgó szemrehányás hangján.</p>
<p>– Mert én azt nem hiszem, felelt rá az ifju, de feleletében nem
volt az a kihívó, káromló tagadás, mely a skeptikus sértő szándékát
árulja el: arcza olyan nyugodt maradt mellette, mint a ki meg van
győződve felőle, hogy azzal, a mit mondott, se a földön, se az
égben nem sértett meg senkit.</p>
<p>A szép hölgy aztán találgatta magában: hogy vajjon mi lehet ez
az ő átellenese? vajjon zsidó-e, vagy atheista? – Ha zsidó, akkor
egészen rendén van, hogy ne higyje azt, a mi a keresztyének
hitágazatát képezi; ezért a különállásért aztán megvannak neki a
maga társadalmi hátrányai, s ha neki tetszik azokat a hitéért
elviselni, az igen tiszteletreméltó hűség az ősi hagyományokhoz.
Hanem az egészen menthetetlen, hogy valaki elfogadja mindazon
előnyöket, a mik együtt járnak azzal, ha az «Atya, Fiu és
Szentlélek» nevében megkeresztelték, ennélfogva földbirtokot, házat
vásárolhat, hivatalt viselhet és mégis előáll, mint rationalista,
kutatni a dogmákban az anyagi lehetőséget és philosophi exactságot.
Ez már stellionatus. Szeretett volna tisztába jönni a maga
emberével.</p>
<p>– Úgy tudom, hogy a római curia most egy eddig szokatlan
kölcsönkötéssel foglalkozik.</p>
<p>Az ifju nem rejthette el mosolyát. Észrevette, hogy útitársnéja
azt szeretné belőle kivenni, hogy – csakugyan semita eredetű-e?</p>
<p>– Nem, nagyságos asszonyom: én nem is a bankárok <span class=
"pagenum"><a name="Page_11" id="Page_11">-11-</a></span>
csődülésére megyek Rómába, a pápai kölcsönben résztvevés végett.
Engem egy válóperem hajt ide.</p>
<p>– Válóper? szólt a szőke hölgy érdekelten, s most már a szép
szobor is egész teljében felé fordítá arczát és szép ajkai, mint
egy feslő rózsa nyíltak meg egy pillanatra.</p>
<p>– Igen, válóper egy olyan kedves lénytől, a ki engem elűzött,
megtagadott, máshoz pártolt, a kit kerülnöm kell örökre, birnom nem
lehet soha többé, s a kitől még sem tudok soha elszakadni, a kit
még sem tudok mással felváltani soha. Azért megyek Rómába, mert az
egy halott város: mindenkié – és senkié sem.</p>
<p>A vonat megállt, új állomás jött; a fiatal férfi kinyitotta a
kocsiajtót és kiszállt s a kalauzzal kezdett el beszélgetni, s
aztán elment valamerre, mert nem látták többé.</p>
<p>– Ismeri ön ezt az urat? kérdé a szőke hölgy az ott maradt
kisérőt.</p>
<p>– Nagyon jól.</p>
<p>– És még sem szóltak egymáshoz.</p>
<p>– Mert ez nekünk nehezen megy.</p>
<p>– Ellenfelek önök?</p>
<p>– Nem ellenségek; de ellenlábasak.</p>
<p>– Zsidó ez az úr, vagy atheista?</p>
<p>– Egyik sem; hanem «egy Istent valló».</p>
<p>– Mi az?</p>
<p>– Egy törvényesen bevett vallásfelekezet Magyarországon.
Keresztyének, a kik egy Istent vallanak, s mikor esküsznek, az egy
hüvelykujjukat emelik fel az égre.</p>
<p>A hölgy csodálkozva rázta szőke fürteit.</p>
<p>– Hogy én ezekről soha nem hallottam.</p>
<p>– Nagyobbrészt Erdélyben laknak; hitsorsosaik Angliában,
Amerikában települtek le, s ott hatalmas befolyásuk van. Kevesen
vannak, de összetartanak; nem terjeszkednek, de nem is
engednek.</p>
<p>A szép szobor ismét arcza elé vonta a fátyolát, s a fátyol alatt
észrevétlenül keresztet vetett magára.</p>
<p>A szőke hölgy pedig kiváncsian dugta ki a fejét a kocsiablakon,
<span class="pagenum"><a name="Page_12" id=
"Page_12">-12-</a></span> hogy lopva végignézzen az irtóztató
útitárson, azzal a kiváncsisággal, a mivel nézheti valaki azt, a
kiről felfedezték előtte, hogy ez a rejtélyes subjectum, a ki most
vele utazik, valamikor megölt két embert; – hisz ez még többet
tett: ez megölt két Istent. – Borzalom arra gondolni!</p>
<p>Hisz még a kik közelükben laknak is ott Erdélyben az egy Istent
vallóknak, azt hiszik felőlük, hogy azoknak szarvaik vannak, s
keresztelőjükhöz embervért használnak.</p>
<p>Mind a két hölgy buzgó orthodox volt.</p>
<p>A vonat nem sokáig időzött ezen az állomáson; a kalauzok
ordították a «partenzát!» s csengettek, trombitáltak, a mozdony
fütyölt; a kiszállt utitárs még sem tért vissza. Úgy látszik,
annyira hitetlen ez, hogy nem hisz ez a kalauzokban és gőzgépekben
sem.</p>
<p>«Bár csak lemaradna!» gondolá egyszerre mind a két hölgy
magában.</p>
<p>S ime az igazhivők óhajtásainak van sikere: a vonat csakugyan
megindult, a nélkül, hogy a fiatal utitárs visszatért volna.</p>
<p>– Ez bizony lemaradt! mondá a szőke delnő.</p>
<p>– Se baj, nyugtatá meg a hegyes bajuszú úr; a másik vonattal
majd utánunk jön. Nem is hozott magával semmi utitáskát, s a felső
kabátja rajta volt.</p>
<p>Ennek aztán nagyon örültek, hogy megszabadultak egy embertől, a
kinek köszönhetik, hogy most kényelmes helyen ülnek s nincsenek
katonatiszt-növendékek és lócsiszárok közé bebörtönözve tizenharmad
magukkal, s már most megszólhatják kedvükre azt, – a ki hozzájuk
olyan jó volt.</p>
<p>– Ön közelről ismeri ezt az embert? kérdezé a szőke hölgy a
zömök úrtól.</p>
<p>– Nagyon jól ismerem. Neve Adorján Manassé.</p>
<p>– Ah! kérem! Melyik a vezetéknév, s melyik a keresztnév?
<span class="pagenum"><a name="Page_13" id=
"Page_13">-13-</a></span></p>
<p>– Adorján egy régi székely törzs családi neve. Manassét kapta a
keresztségben; ebben a felekezetben nagy előszeretettel vannak az
ótestamentomi nevek iránt. Manassé apját Adorján Izraelnek hítták.
Kívüle még hét fia és egy leánya volt. Mind idősebbek Manassénál, a
leányt kivéve, a ki ikertestvére. S ezek mind otthon vannak most is
az ősi háznál s gazdálkodnak együtt; nehány meg is házasodott s
ugyanannyi család lakik egy födél alatt az ősi kastélyban.</p>
<p>– Az rettenetes háztáj lehet!</p>
<p>– Az egy igen patriarchalis ház. Jákob fiai nem éltek nagyobb
egyetértésben, mint ezek. Soha sincs közöttük semmi czivakodás.</p>
<p>– Még az asszonyok között sem?</p>
<p>– Csak annyiban nem hasonlítanak a bibliai Jákob fiaihoz, hogy
ők nem adták el egyiptomi kereskedőknek a legifjabb testvért, azért
mert szülőik kegyencze volt; pedig ez is az volt; hanem inkább azt
tették, hogy ők maguk dolgoztak, fáradtak, nélkülöztek, hogy a
legfiatalabb testvért magasabb pályára neveltethessék. Ez látszott
örökölni valamennyiök osztályrészét szellemi tehetség dolgában. A
többiek mind igen derék, természetes eszű székely lófők; de ez maga
egy lángész, ki húsz éves korában már egyike volt azoknak, a kiket
az unitáriusok a betöltendő consiliariusi hivatalra candidáltak;
mert Erdélyben az volt a szabály, hogy mind a négy bevett
vallásfelekezet, tehát katholikus, helvét és ágostai protestáns és
egy Isten valló részről kell a magasabb kormányzati hivatalkart
összeállítani. S így oda Manassét meg is választották. S ettől
fogva kezdődik ellenségeskedésünk.</p>
<p>– Önök tehát még is ellenfelek?</p>
<p>– A koreszmék terén igen. Én mindig a haladó párthoz tartoztam,
ő pedig minden újításnak ellene volt.</p>
<p>– Ah, ilyen fiatalon?</p>
<p>– Csak az érti ezt meg, a ki Erdélyt ismeri: a négy vallás és
négy nemzet hazáját, a kik alatt még egy ötödik <span class=
"pagenum"><a name="Page_14" id="Page_14">-14-</a></span> vallás és
egy ötödik nemzet mozgatja a földet, mely számra nagyobb, mint
együtt ama négy. De nem akarom nagyságtokat államtani
fejtegetésekkel untatni: folytatom eltünt utitársunk jellemrajzát.
Mint hirtelen felkapott s főnökei által tenyéren hordott fiatal
ember, nagyon elbizakodott lett; előtte állt egy fényes pálya,
melyen nyitva volt előtte az út egész a cancellárságig; sőt még a
kormányzói méltóság polczáig is. Ekkor beüt a nagy politikai
rázkódás. A magyar országgyűlés eltörli a rendi alkotmányt, behozza
helyébe a képviseleti felelős kormányt. Erdély kimondja az uniót, s
ezzel az egész hatalom és dicsőség, melyet Adorján Manassé
huszonkét éves korával szerzett magának, mint a jégvár elolvad, s
lesz a fiatal emberből egy élő halott; a ki ifjusága kezdetén már a
lomtárba van dobva, s ha azt nem akarja, hogy őt, ki előtt tegnap
még nagyságos és méltóságos urak kapartak hátra a lábaikkal, ma az
utolsó mesterlegény is insultálja, hát keresheti, hogy hová temesse
el magát? Volna ugyan még más választása is. Tehetné azt, a mit
pályatársai közül többen, hogy feltűzze a mellére a trikolor
szalagcsillagot, s a győztesek élére állva, túlárverezze eddigi
ellenfeleit, vagy pedig azt tegye, a mit pályatársai közül még
többen, hogy felmenjen Bécsbe, összesúgni-búgni azokkal, a kik az
új korszak tartósságában nem hisznek s segítsen ásni a földalatti
folyosókat, a mikkel az új építményeket hiszik romba dönteni. De
úgy látszik, hogy egyiket sem választotta: hanem a helyett keres
magának egy «holt várost, a melyik semmi nemzeté», hogy abba
eltemetkezzék.</p>
<p>A szőke hölgy közbeszólt eleven észszel:</p>
<p>– Akkor hát megtudom oldani azt a rejtélyt is, a mi e mondatban
volt: «megyek válópert indítani egy kedvesem ellen, a ki
eltaszított, a ki mással szövetkezett, a ki megtagadott, és a kit
mégis kénytelen vagyok holtig szeretni». Ez a kedvese a saját
nemzete.</p>
<p>– Valószinűleg az; mert neje nincsen.</p>
<p>– Ez magyarázza meg azt is, hogy két honfitárs, mint
<span class="pagenum"><a name="Page_15" id=
"Page_15">-15-</a></span> önök, mikor véletlenül összetalálkoznak,
hogy nem kezd egymással beszélgetni; a szomszéd-waggonokban hogy
vitatkozik minden ember a napi politikáról: majd áttörik a kocsi
falát.</p>
<p>– Valóban úgy van. Kettőnknek a mai idők eseményeiről együtt
társalogni vagy kegyetlenség volna, vagy hóbort.</p>
<p>– Már most kezdem sajnálni azt a fiatal embert, daczára annak,
hogy pogány. Bár csak le ne maradt volna.</p>
<p>S az igazhivők óhajtásainak van sikere; még ha a hitetlenek
javára szolgálnak is azok: ime, a mint a vonat újra megállt, az
elveszettnek hitt fiatal ember arcza felbukkant a waggonablak előtt
s nyájasan mosolygott a bennlevőkre.</p>
<p>– Ah, mi azt hittük, hogy ön elveszett, mondá a szőke
utitársnő.</p>
<p>– Az lehetetlen. Elveszni csak annak lehet, a ki valakié.
Odafenn ültem az imperialon. «Polgártárs!» – szólt a köpczös
honfihoz azután, nem mászik fel velem a kocsi tetejére? Onnan
gyönyörű a kilátás.</p>
<p>A polgártárs tétovázott.</p>
<p>– Aztán ott pipázni is lehet.</p>
<p>Ez döntő indok volt a köpczös utitársra. Eddig is tantalusi
kínokat állhatott ki. Elővette időszakonkint a gyönyörűen barnára
szítt tajtékpipát, megtörülgette a kabátja ujjával a kifaragott
névelőbetűt rajta, megfordította a tüllanglaiset a szára végén,
fölnyitotta az ezüst kupakot rajta s boldoggá tette a kisujját
azzal, hogy beledugta az üres kráterbe; aztán fogai közé szorítá a
csutoráját, hogy legalább egy hangot adjon rajta, megpróbálva, ha
szelel-e még? s éljen abban az illuzióban, a múltak emlékét
szippantgatva, mintha most is pipáznék! – s aztán csak megint
szomorúan visszadugta a drágaságot az oldalzsebébe. Annálfogva a
tett indítványt sem irásban nem kivánta beadatni, sem a sectiókhoz
nem utasította elébb tárgyalás végett; hanem stante sessione
elfogadta s ment a fiatal utitárs után azon a macskahágón föl a
waggon <span class="pagenum"><a name="Page_16" id=
"Page_16">-16-</a></span> tetejére, a hol a kalauz kukulloriumát
kisajátították és beleültek. Csak itt jutott eszébe azt az
észrevételt tenni, hogy: «de talán a hölgyek meg is neheztelnek,
hogy őket magukra hagytuk?»</p>
<p>– Ne féltse őket, Gábor bátyám. Utazó hölgyeket azzal kötelez le
a férfiember legjobban, ha elpárolog közülük.</p>
<h3>II.</h3>
<p>Az az úr, a kit már most Gábor bátyámnak tisztelhetünk,
mindenekelőtt azt a kedvencz tajtékpipát tartá kötelességének
dohányzacskójából megtölteni, ezután belecsiholni az illatos
bükkfataplóba és azt lezárni a koronaalakú ezüst kupak alá: addig
hiába terült el szemei előtt az olasz paradicsomkert, melynek
magasztalásában fiatal utitársa oly kifogyhatatlan volt; a míg nem
füstölt a pipája, addig oda sem tekintve, mormogá: «mi ez egy ezer
holdas szép egyforma búzavetéshez?» s csak azután, hogy a
kospallagi felszálló azur füstjén keresztül tekinthetett rajta
végig, ismeré el, hogy «biz ez gyönyörű egy ország: – kár a
németnek!»</p>
<p>– Bátyám! – tudja? – ne politizáljunk! jegyzé meg rá a fiatal
úr.</p>
<p>– Hát szóltam én egy szót? A szép vidékről beszéltem. No hát
beszéljünk inkább a szép asszonyokról. Te nem is sejted, hogy
micsoda kényes húrokat pengettél oda lenn?</p>
<p>– Hogyan? Bátyám szénájába vágtam volna tán a kaszámat? – Ej,
ej, ej! De gonosz szemed van: mindent észre kell venned. Nem arról
a szőke hölgyről van szó; hanem arról a barnáról.</p>
<p>– Barna? Nem is láttam jól; úgy le van fátyolozva az arcza.</p>
<p>– Pedig az téged nagyon megnézett s akkor a fátyolát is
feltakarta; de te nagyon el voltál foglalva azzal, hogy
<span class="pagenum"><a name="Page_17" id=
"Page_17">-17-</a></span> a szőkének magyarázd az asszonyok
kötelességeit a férjeik iránt, s a valóperek természetét.</p>
<p>– No! és kellemetlen vonatkozásokat tettem volna ezzel?</p>
<p>– Annak nem, a kinek beszéltél; mert az már özvegy! hanem a
másiknak, a ki veled egy sorban ült s hallgatta, a mit
beszéltél.</p>
<p>– Azt fogja hinni, hogy valami bonvivant vagyok s őrizkedni fog
tőlem.</p>
<p>– Nagyobb bajt okoztál neki. Azon fog töprenkedni, hogy
nincsen-e neked igazad?</p>
<p>– Hisz ez meg épen nem lesz baj rá nézve.</p>
<p>– De igen nagy baj lesz rá nézve. Mert épen a válópere miatt
utazik Rómába.</p>
<p>– Ah! Már válópere van? Én azt hittem, hogy most hozzák valami
zárdából, a hol nevelőben volt.</p>
<p>– Mondom, hogy hamis szemed van; oda sem néztél, mégis
megláttad, hogy egész gyermek még. Ez az én védenczem: a
szerencsétlen Cagliari herczegné.</p>
<p>– A kinek férje indigenatust nyert Magyarországon.</p>
<p>– Ő maga egy Zboróy Blanka grófnő. A családot jól ismered. Nagy
birtokuk majoratus. Az első szülött dynasta lesz, fivérei pedig
láthatnak utána, hogy katonai, vagy papi pályán keressenek magoknak
szerencsét, a mi az utóbbin sokkal hamarább feltalálható, mint az
elsőbbin. A leányok pedig arra vannak utalva, hogy igyekezzenek
gazdagon férjhez menni, ha pedig ezzel elkésnek, menjenek zárdába.
Volt azonban a családnak egy püspök őse, a ki annak idejében olyan
végrendeletet csinált, hogy vagyonának kamatjai a tőkéhez
csatoltassanak, s mikor egyszer annyira felszaporodnak, hogy a
Zboróy gróf család minden tagjára jut belőle kerek egy millió,
akkor osztassék fel közöttük. No ez a mostani ivadék alatt
teljesedésbe ment. Minden Zboróy családtagra jutott egy millió.
Ennek azonban az örökösök végrendelete szerint csak haszonélvezői,
mert a hagyományozó több kemény föltételt kötött jótékonyságához,
<span class="pagenum"><a name="Page_18" id=
"Page_18">-18-</a></span> mely szerint ez élvezettől a családtag
eleshetik s akkor az a többiekre marad. Ilyenek: ha egy családtag a
dynastia ellen lázadó lesz; – vagy ha kiköltözik idegen országba;
vagy ha elhagyja a római katholikus hitet, vagy ha mint nő,
botrányos életmódot követ. Képzelheted ennélfogva, hogy az így
együtt érdekelt családtagok milyen jó rendőri felügyelet alatt
tartják egymást? Egy millió nem potyapénz mai világban! Megérdemli,
hogy az ember utána lásson. – Blanka grófnőt, a mint a zárdából
kikerült, hozzá adták Cagliari herczeghez. A herczegnek hallhattad
hírét. Nagy szerepet játszik a politikai világban.</p>
<p>– Volt hozzá egynehányszor szerencsém.</p>
<p>– Bécsben, az udvari bálokban. – Nem fiatal ember már. És sokat
élt. Kétszer annyit, mint más ember hasonló idő alatt; mert még az
éjszakákat is keresztül élte. Mikor Blanka grófnőt elvette, igen
közel ismeretsége volt egy Caldariva marquisnővel, a kit a
legfiatalabb korában «Cyrene» név alatt ismertek a czirkus
látogatói, a hol magas fokra vitte a choreographia művészetét, míg
egy olasz marquis olyan szives nem volt, hogy a czímerével
megajándékozza, s aztán rövid idő mulva főbelője magát. Ennek a
Caldariva marquisnőnek igen pompás palotája van Bécsben, a mit a
herczeg iratott a nevére. Ennek a palotának a kulcsait még azután
is elfelejtette a marquisnőnek hazaküldeni a herczeg, hogy Blanka
grófnőt feleségül vette; sőt azt mondják, hogy mikor az esküvőre
ment, akkor is a szép Cyrene kötötte csokorra a nyakravalóját. – A
herczeg elvette Blankát, mint a hogy megszerez magának egy gazdag
úr egy ritka szép paripát, egy drága szobrot; azért, mert ritkaság
és drága. Blanka pedig irtózott a hozzá kötött férjtől. Gyermek
volt. A nász napjáig fogalma sem volt arról, hogy mi különbség van
a párta és a főkötő között? A herczeg egy óráig sem volt vele
boldog. A mint ifju nejéhez egy gyöngéd propos-val közelített, az
rögtön ideges görcsöket kapott, arczát elhagyta a szín, rángások
<span class="pagenum"><a name="Page_19" id=
"Page_19">-19-</a></span> vették elő s elájult. S ez így volt,
valahányszor magukra maradtak. A kéjsóvár herczeg fűnek-fának
panaszolta a baját, orvosokkal consultált, tapasztalt rouéktól kért
tanácsot: úgy, hogy a család titka egészen köztudomásuvá lett. A
«parere» az volt, hogy a nőnek természetes hajlama van az
epilepticus rohamokhoz. – Gavallér ember az ilyen kényes helyzetben
iparkodik nagylelküen eltűrni a rá mért keresztet s keres magának
kárpótlást compromittálás nélkül. – Van azonban a herczegnek egy
totumfacja: valami «Vajdár Benjámin».</p>
<p>E névre akkorát ugrott ültéből a fiatal utitárs, hogy a fejét
beleütötte a faköpönyeg ernyőjébe.</p>
<p>– Mi lelt? Le akartál esni?</p>
<p>– A szivarom ejtettem le, felelt az, s utána kaptam.</p>
<p>– De majd utána ugrottál. – Hát a mint mondám, ez a totumfac az,
a ki ennek a családnak a rossz szelleme. Ketten tesznek a
herczeggel együtt egy ördögszámot. A herczegben megvannak a
dæmonhoz való rossz indulatok, a hóbort, a kéjsóvárgás, a dölyf, a
boszúvágy; emennél pedig a mindezeket életreköltő ész, furfang,
leleményesség. A herczeg vigasztaltatni akarta magát régi
barátnéjával; de a szép Cyrene valaki által nagyon jó tanácsokkal
lett ellátva. Élni akart felismert hatalmával. És élt is vele. A
herczeg minden megaláztatást megszerzett fiatal nejének a marquisnő
kedveért. Utoljára, hogy a mű meg legyen koronázva, megindította a
válópert neje ellen. Ez volt az ára annak, hogy a szép Cyrene ismét
kegyébe fogadja a herczeget. De én meg vagyok felőle győződve, hogy
a terv Vajdár Benjámin fejében fogamzott.</p>
<p>– Hisz ez a válóper csak felszabadítja a herczegnőt helyzetéből,
jegyzé meg a fiatal utitárs.</p>
<p>– Jó volna, ha úgy végződnék, de épen itt a bökkenő. Az ellenfél
arra alapította támadását, hogy a nő epilepticus idegrohamokban
szenved, s így házaséletre képtelen. Én azt nem engedem meg. Azt
elhiszem, hogy a herczeg közeledtére görcsöket, rángatózásokat kap;
hisz én sem <span class="pagenum"><a name="Page_20" id=
"Page_20">-20-</a></span> vagyok nyavalyatörős, rugni, harapni sem
szoktam rendes körülmények között, de mikor ezzel a Cagliarival
szemközt állok, érzem, hogy valami csendes hydrophobia kerülget, a
nyakamban az erek felduzzadnak, az állam rángatózik s az ökleim
alig elnyomható vágyat éreznek valakinek az oldalbordáival
érintkezésbe jönni. Pedig hát nekem nem férjem a jámbor, nem kell
tőle félnem, hogy megölel. Én azt allegálom, hogy csak ő előtte
esik ájulásba védenczem, s kérem a házasságot egészen
megsemmisíteni. Mert ha az ellenfél győz, ha az ő indokai lesznek
elfogadva, akkor a szentszék itélete egyuttal ki fogja mondani az
asszonyra, hogy soha többet férjhez mennie nem szabad. Már most
gondold el azt a sorsot, a mi erre a nőre vár, a kit ifjusága
virágában, alig húsz éves korában, a törvény és a társadalom kitilt
az életből, s elitél egy hosszú, hosszú tetszhalálra, a miből
nincsen feltámadás, elveszi tőle a napvilágot, a levegőt, s azt
mondja neki: te neked nem szabad többé nevetned, nem szabad
örülnöd, nem szabad reménylened, a te szívednek nem szabad dobogni,
a te arczodnak kigyulladni, a te lelkednek nem szabad álmodni!
Hanem azért nézned kell tovább is, hogy jön az ősz a tavasz után, a
mi számodra se virágot, se gyümölcsöt nem hoz.</p>
<p>Mikor az ügyvéd pathetikus szónoklata végén félretekintett ifju
utitársára, azt vette észre, hogy annak a szemeibe valami vízcsepp
lopózott.</p>
<p>Hisz ez az itélet az ő fejére is ki van mondva. Abban a perben,
a mit ő a maga válóperének nevezett. Ő is ki van már tiltva a
világból, a társadalomból, ő is meghalt már és semmi sem vár rá
többé: neki is megmondták azt, hogy: «te neked nem szabad többé
szeretned, reménylened, álmodnod! Hanem azért nézned kell tovább,
hogy jön az ősz a tavasz után!»</p>
<p>– Valami esett a szemedbe?</p>
<p>– Igen; a kőszénfüst csapódott bele.</p>
<p>Azzal megtörlé a szemeit, s aztán nem volt semmi baj.
<span class="pagenum"><a name="Page_21" id=
"Page_21">-21-</a></span></p>
<p>Az ügyvéd folytatá a beszédét:</p>
<p>– Most azért megyünk Rómába, hogy megkisértsük a herczegnőnek
személyes esdekléseivel hatni a birákra. Lehetetlen, hogy meg ne
essék rajta a szivük, ha van bennük emberi érzés. Az idő most
nekünk kedvez. A pápa a reformok terére lépett: a római curia
vezetését új emberek vették kezükbe, a régiek befolyása megszünt;
Rómában is a szabadság szele fujdogál s alkotmányosság csirázik a
földből.</p>
<p>– Hahaha!</p>
<p>– Mi az ördögöt nevetsz?</p>
<p>– Én? Dehogy nevetek. A szivarfüst szaladt a torkomra. Eh –
hahaha! Oh be csiklandja a torkomat!</p>
<p>– De sok bajod van a füsttel. Hol megríkat, hol megnevettet. Én
egészen bízom a pápa igéretében. Csak nem tartasz bennünket
valamennyiünket idiótáknak, a kik a napokban lepleztük le
ünnepélyesen a «radikal körben» Pio Nono arczképét egyhangú
határozat folytán. Ha valaha, úgy most lehet a szegény herczegnő
ügyének kedvező fordulatot adni. A milyen grata persona volt
ezelőtt Cagliari herczeg a Vaticánban, annyira elvesztette ott most
minden befolyását. – Mégis csiklandja a torkodat az a füst? –
Csupán egy embertől tartok. – Ettől a furfangos Vajdártól.
Velenczében összetalálkoztam vele. Kérdeztem: hová megy? Azt mondta
Milanóba. Tudom bizonyosan, hogy hazudott. Ő is Rómába siet. Meg
akar bennünket előzni. Vagy legalább is utolérni. – Csak egy nappal
előbb érkezhessünk Rómába, mint ő: s akkor nyert ügyünk van. De
félek, hogy már is magunkkal viszszük valamelyik kerekes
ketreczben. – Ej, de meleged van, hogy izzad a homlokod. – Tán az
én pipám füstjét nem állhatod? Ha megkapnám azt a ficzkót, kitörném
a nyakát! Képes egy ilyen angyalt örökre szerencsétlenné tenni,
élve eltemetni.</p>
<p>– De hát ne engedje magát.</p>
<p>– Alázszolgája! Hát hiszen, ha tudsz valami jó tanácsot
<span class="pagenum"><a name="Page_22" id=
"Page_22">-22-</a></span> adni, miért nem mondod? a kalapom is
leveszem előtted. Hogyan ne engedje magát a herczegnő élve
eltemetni?</p>
<p>– Columbus tojása! Legyen protestánssá, s akkor nem parancsol
neki a római szentszék.</p>
<p>– Servus humilimus! Hát az egy millió, a mit a püspök nagybátyja
ráhagyott?</p>
<p>Adorján Manassé széttörte a szelelni nem akaró szivarját az
ujjai között, s azt mondá egykedvűleg:</p>
<p>– Hát én csak azt mondom, hogy ha a te herczegnődnek igazán van
szive, el fogja dobni az egy millióját, mihelyt találni fog egy
férfit, a ki megér harmincz ezüstpénzt. Úgy hiszem, ez a
legmagasabb becsára egy férfinak; miután a mi urunk Jézust is
annyiért adták el.</p>
<p>– Te! A Jézust hagyd ki a discursusból; mert az nekem Istenem, a
kit én imádok.</p>
<p>– Nekem pedig emberem, a kit követek.</p>
<h3>III.</h3>
<p>Ezalatt egy olyan állomáshoz érkezett a vonat, a mely csomópont
volt egy másik vasutvonallal. Itt étkezni is lehetett.</p>
<p>A polgártárs meg volt éhezve. Különben is jó constitutióval birt
s az utazás rendesen még fokozza az étvágyat. Azt mondta, hogy ő
itt leszáll valamit falni.</p>
<p>Adorján figyelmezteté, hogy gyorsan végezzen, mert a másunnan
érkező új vonat vendégei az átköltözésnél könnyen megteszik azt a
barátságot, hogy teli ülik azt a coupéet, a hol ők a hölgyeket
magukra hagyták.</p>
<p>– Hát te mit fogsz addig csinálni?</p>
<p>– Előveszem az albumomat s lerajzolom innen a kakasülőről ezt a
tájat.</p>
<p>– Nem is tudtam, hogy pictor is vagy.</p>
<p>– Egyéb sem vagyok már.</p>
<p>A másik vonalon ezalatt megérkezett a csatlakozó <span class=
"pagenum"><a name="Page_23" id="Page_23">-23-</a></span> vonat, s
az abból átköltöző utasok siettek maguknak jó helyet foglalni a
változásnál.</p>
<p>A szép szobor arcza némi nyugtalanságot árult el. A kalauz ő
felőle nyitotta ki a kocsiajtót s ő aggódva tekintgetett kifelé,
hogy nem jön-e valaki e kényelmes magányt megzavarni? Egyszer csak
ijedten kapta vissza a fejét. Már késő volt; meglátták.</p>
<p>A waggon lépcsőjén acrobatai gyorsasággal szökött fel egy fiatal
férfi, finom uti öltözetben, kezében egy kis utitáskát czepelve,
oldalán szij-általvetőn lógott a szivartartója; másik kezében
pálcza volt, melynek fogantyuja elárulá, hogy abban tőr van.</p>
<p>A fiatal ember veszedelmesen szép alak volt: gesztenyeszín hajú,
eleven szemű, deli termetű s látszott rajta hogy szépségének
öntudatával bir; tanusítá ezt a hajfürteire s öltözékére fordított
gond, s a kiszámítás, a mivel beszédközben kellemes mosoly alatt
igyekezett ragyogó fogsorait megmutatni.</p>
<p>– Ah, minő véletlen szerencse, herczegnő! szólt, kásztor
kalapját levéve s utitáskájával együtt letelepedve a herczegnővel
szemközti ülésbe.</p>
<p>– Kérem, az egy úrnak a helye, a ki hozzánk tartozik, szólt a
herczegnő ingerülten.</p>
<p>Mire a szép férfi mosolygó impertinentiával felelte:</p>
<p>– A hely nem volt öltönydarabbal jelezve, s így a vasuti
szabályzatok értelmében akárki által elfoglalható. Én nem mondok le
könnyen arról a szerencséről, hogy a herczegnővel szemközt
ülhessek.</p>
<p>A herczegnő nem tudott szavakat találni a haragtól, mely idegeit
elállta. Annálfogva utitársnéja tartá kötelességének segítségére
jönni, s megújítani e kisérletet annak a betolakodónak a
kidobására.</p>
<p>– Vajdár úr! mondá, kemény accentusra hangolva szavát, önnek
kellene ismernie egy nevelt ember kötelességeit hölgyek irányában.
Ön tudhatja, hogy önt a herczegnő nem türheti s könnyen
kitalálhatja az okát. <span class="pagenum"><a name="Page_24" id=
"Page_24">-24-</a></span></p>
<p>A deli ifju ez erős szemrehányásra egy czifra dobozkát huzott ki
oldalzsebéből, s felnyitva annak födelét, odakinálta azt
megtámadójának.</p>
<p>– Frau von Dormándy! kegyed szereti a csemegét, szabad
szolgálnom e finom «persicaté»-val. Ferrarában készítik. Egyetlen a
maga nemében.</p>
<p>Erre az úrhölgy boszúsan hátat fordított neki, s kidugta fejét a
kocsi átelleni ablakán, mérgében dörmögve, hogy «de ugyan hol a
pokolban is marad el ilyenkor az a prókátor?»</p>
<p>– Meddig akar ön még üldözni, uram? szólt indulattól reszkető
hangon a herczegnő a szemközt ülőhöz.</p>
<p>– Csak a sírig, herczegnő, ott aztán elválunk. Ön bizonyosan a
mennybe megy, a hova engem valószinűleg nem eresztenek.</p>
<p>– Miért esküdött ön az én elvesztésemre?</p>
<p>– Mert ön maga úgy akarta. Csináltam-e belőle titkot valaha? Nem
nyilt kártyával játszom-e ön előtt?</p>
<p>– Kényszeríteni akar ön, hogy elhagyjam e kocsit, s beüljek a
kofák és halárusnők közé?</p>
<p>– Nem fosztana meg vele a herczegnő attól az élvezettől, hogy
közelében lehessek. Az egész úton Rómáig minden vetturinónál,
minden postaháznál, a hol a herczegnő számára utazó szekér van
megrendelve, fönn van tartva a számomra egy fölösleges hely.</p>
<p>– Mit akar ön velem?</p>
<p>– Azt, a mit ön választani fog. Vagy olyan boldoggá tenni önt, a
minővé valaha férfi tett egy asszonyt, vagy olyan szerencsétlenné,
a milyenné valaha ördög tett egy embert.</p>
<p>– Én védem magamat mind a kettő ellen.</p>
<p>– Ájult védelem! Nekem kezemben van minden eszköz önnek az
életét úgy elrontani, hogy az ne legyen egyéb, mint egy befalazott
sírbolt.</p>
<p>– Azt Isten nem fogja megengedni!</p>
<p>– Ah, herczegnő! Rómába megyünk, s ott sok a templom; de Isten
egy sincs! <span class="pagenum"><a name="Page_25" id=
"Page_25">-25-</a></span></p>
<p>A hölgy úgy összeborzadt e szóra, hogy szinte fázva húzta magán
szükebbre shawlját; míg a deli ifju egyik lábát a másik térdén
átvetve, öntetszőleg mosolygott tréfás calembourghján.</p>
<p>«De ugyan hová lett az a másik két ember?» dörmögé a szőke
hölgy, hasztalan keresve a két utitárst a lótófutó közönség
között.</p>
<p>Hát biz azok közül az egyik, a pogány, most is odafönn ül az
imperialon, s rajzolja a piniáktól körülvett várromot, mely a
folyamban visszatükröződik; a másik pedig bement az étterembe
megebédelni, ott azután az történt vele, hogy a mint igaz
keresztyénhez illő módon, begyűrte az asztalkendőt a
nyakravalójába, s neki ült kényelmesen a megrendelt rizottónak, még
alig dugta bele a villáját, midőn a fülébe ordítja a kalauz a
halottébresztő jelszót: «partenza!» Erre a polgártárs megijed, hogy
mindjárt elfut nála nélkül a vonat, s otthagyva rizottót,
maccaronit, a késsel, villával kezében, az asztalkendővel nyakában
rohan ki a waggonját felkeresni; akkor azután először végig
szaladgálja az utóbb érkezett vonat minden kocsiját, míg
észreveszi, hogy az a másik, az övé a tulsó vágányon áll.</p>
<p>Akkor meg ott nem talál rá az elhagyott waggonra, mert a vonatot
az alatt megfordították: a mi elől volt, az most hátul van; kérdez,
kiabál, szitkozódik, könyörög, diákul beszél; míg végre az
imperialon ülő utitársa észreveszi a veszedelmét s leszáll a
megszabadítására, a mikor aztán egy pinczér segítségével, a ki az
asztalkendőt és kést, villát jön reclamálni, sikerül a földönfutót
kézrekeríteni, mire aztán kölcsönös magyarázatok folytán kiderül,
hogy még épen húsz percznyi ideje lett volna a rizottót is, meg még
egy branzinót is elkölteni, a mit előre kifizetett; de már köszöni,
nem kell semmi; úgy jól lakott az ijedtséggel, s nem kíván egyebet,
mint hogy a coupéejába visszavezessék.</p>
<p>Ott várt azután csak rá az igazi meglepetés, a mint <span class=
"pagenum"><a name="Page_26" id="Page_26">-26-</a></span> meglátta a
helyén ülve azt az embert, a kit szeretett volna nagyon megkapni,
hogy kitörje a nyakát.</p>
<p>Most tehát megkapta, még pedig a tulajdon jogszerinti helyének a
bitorlásában kapta, szemközt ülve az ő védenczével.</p>
<p>Hanem azért dehogy törte ki a nyakát! Nincs gyávább katona az
ilyen vasutról lemaradástól demoralizált pasasérnál; még azt mondta
neki, hogy alázszolgája! s aztán körülnézett, hogy hol találna a
maga számára egy üres helyet?</p>
<p>S a délczeg ifju még azzal az impertinentiával élt, hogy azt
kérdezte tőle:</p>
<p>– Talán az ön helyét foglaltam el, spectabilis?</p>
<p>A mire a polgártárs zavarában azt felelte, «oh, dehogy; kérem
alássan».</p>
<p>A miért aztán a szép dandy részéről egy gúnymosoly, a szőke
hölgy szép szemeiből pedig egy ezerágú villám lett a jutalma.</p>
<p>A következő pillanatban a herczegnő azt a gúnymosolyt egyszerre
átváltozni látta az ijedtség elképedésévé. Manassé lépett fel a
waggon-lépcsőn.</p>
<p>A herczegnő csak annyit vett észre, hogy a két ifju egy
pillantást váltott egymással, mely olyan volt, mint két kard
összeczikázása.</p>
<p>Azzal Adorján a kocsiajtóban megállva, azt mondá Vajdárnak:</p>
<p>– Ez a hely el van foglalva.</p>
<p>A megszólított arcza mélyen elvörösödött; vonásain, mint a
pohárban felkavart méregiszap, fellegzett végig a rossz indulatok
egész salakja. Szemeinek nézésében gyűlölet, félelem és düh
ólálkodott. Egy pillanatig jobb kezének egy görcsös rándulása a
pálcza markolatát annyira felcsavarta, hogy az aczéltőr kezdete
kivillant alóla; s akkor ajkába harapott.</p>
<p>Az előtte álló másik ifjunak az arcza pedig akkor is hideg
maradt és nyugodt, csak a homloka kidomborodásain <span class=
"pagenum"><a name="Page_27" id="Page_27">-27-</a></span> jelent meg
két pirosló tűzfolt, a mi olyan volt, mint a viharjósló vörös felhő
az égen.</p>
<p>Mindez csak egy rövid perczig tartott. A másik pillanatban a
megszólított férfi felkelt a helyéről, vette utitáskáját és
elhagyta a coupéet.</p>
<p>E kényszerített meghunyászkodás olyan kínzó látvány volt egy
nőre nézve, mint mikor egy állatszelidítő parancsolja egy pompás
vadállatnak, hogy csúszszék a lábaihoz.</p>
<p>Mi adja neki ezt a hatalmat? Azt jó volna tudni.</p>
<p>Manassé aztán leült az üresen hagyott helyre, s nem kinálta meg
vele többé a polgártárst; hanem kinézett az ablakon mindaddig, a
míg azt a másik ifjut láthatta. És addig mindig ott égett a
homlokán az a két vörös folt. Arról tudhatá a ráfigyelő hölgy, hogy
üldözője még közel van. Egyszer aztán eltüntek a vörös foltok az
ifju homlokáról. Az a másik nem volt látható többé.</p>
<p>Mindez annyira érthetetlen rejtély volt a herczegnő előtt, hogy
semmi természetes magyarázatát nem birta kitalálni. Fátyolát
szemöldökéig emelte, hogy jobban beleláthasson a rejtélyes arcz
titkaiba.</p>
<p>Az elűzött rossz szellem azt mondá neki: «hiába sietsz Rómába,
ott templom sok van, de Isten egy sincs». Ennek a másiknak meg az a
jelmondata: «egy az Isten»; – s ez az egy vele jár mindenüvé. Még
Rómában is ott lesz…</p>
<p>Ezen az eszmén aztán valami olyan földöntúli megnyugvást érzett,
hogy szempillái lecsukódtak. Büvkör fogta körül. Elszenderült. A
vonat megindult újra; hosszú, unalmas állomásköz következett. A
halk robaj és izgalom hatása alatt nemsokára a coupée minden
utazója aludt, csak Manassé maradt ébren.</p>
<p>Egy perczben a herczegnő szemei felnyiltak, s akkor úgy tetszett
neki, mintha az, a ki vele szemközt ül, térdére tett albumába
rajzolna valamit.</p>
<p>Blanka egészen félrehárítá a fátyolt arczáról, hogy homloka is
kiszabaduljon. Talán nem is tudta, mit tesz? csak álmodott.
<span class="pagenum"><a name="Page_28" id=
"Page_28">-28-</a></span></p>
<h3>IV.</h3>
<p>Azt a gőzmozdonyfütyülést is azért találták fel, hogy a mi
tündér még maradt a földön, azt is elkergesse.</p>
<p>Az alvó hölgy fölriadt rá, s mint a ki egy toronytetőről esik
lefelé, oly rémülten, kerekre nyilt szemekkel, egészen holdkóros
elképedéssel ugrott fel helyéről, kezeit maga elé tartva s kevés
hija volt, hogy szemközti utitársa karját meg nem ragadta. – Azután
megszégyelte magát előtte s mosolylyal akarta eltakarni heves
szívdobogását.</p>
<p>Aztán csakugyan azt hivé, hogy álmodta azt, hogy utitársa egy
rajzalbumba az ő alvó arczát vázolja le: a mit az kezében tartott,
az egy térkép volt s azon húzogatott vonalakat veres irallal.</p>
<p>A mozdonyfüttyre a társaság többi tagja is visszatért a
siralomvölgyébe.</p>
<p>– Hol járunk most? kérdezé a herczegnő az egyedül
ébrenvirrasztottól.</p>
<p>– Bolognához közeledünk. Onnan a vonat Imola felé megy
Anconának. S itt én kegyelmességtektől búcsút veszek.</p>
<p>– Ön kiszáll itt? Hisz azt hallottam, hogy ön is Rómába
utazik.</p>
<p>– Oda tartok, de nem ezen az úton. Málháimat hagyom futni az
anconai vonalon, onnan a szekérposta majd elszállítja Rómába. Én
pedig az Appennineken keresztül Pistoja felé megyek, Florenczre. Ez
az út fáradságosabb, de fölséges részletei vannak, a mik
kárpótolják, hogy sokszor gyalog kell menni a vetturino mellett s
aztán egy nappal hamarább ott vagyok, mint az anconai úton.</p>
<p>– Egy nappal hamarább! E szó megkapta a herczegnő figyelmét. Nem
mehetnénk mi is ezen az úton? Mit szólsz, Mária? Bolognában
észrevétlenül kiszállnánk s aztán hagynók a bőröndeinket magukban
vándorolni Rómába, mi meg a hegyeken át utaznánk magunk?
<span class="pagenum"><a name="Page_29" id=
"Page_29">-29-</a></span></p>
<p>– De nem lehet-e a rossz emberektől félni a hegyek között? kérdé
aggódva a szőke hölgy Adorjántól.</p>
<p>– Erre egy igen szép dalban felel meg Fra Diavolo, szólt
Manassé. A rossz emberektől mindenütt lehet félni. Hanem ha azt
értette nagysád, hogy nem rabolnak-e ki bennünket? úgy sokkal
valószinűbb, hogy akkor rabolnak ki, ha nagy málhatömeggel utazunk,
mintha egy oldaltáskával a vállunkon teszszük az utat, a hogy én
szándékozom. «Fiatal koromban» sokat barangoltam ezen a tájon, soha
se bántottak a brigantik; ha találkozunk velük, én majd
csoportosítom őket és lerajzolom az albumomba. – Művészeket nem
bántanak ezek soha.</p>
<p>– Aztán ketten vagyunk férfiak, s nem ijedünk meg tőlük! szólt
bele Gábor úr, kiben fölébredt a prókátor arra a szóra, hogy egy
napi előnyt nyerhet a birák informálására ellenfele fölött. Nálam
vannak pisztolyok. Hát te nálad?</p>
<p>– Én nem hordok fegyvert.</p>
<p>– Oh én nem félek rossz emberektől; mondá szeliden a herczegnő.
Én nem tudok egynél több rossz embert az egész világon.</p>
<p>Mindenki tudta, hogy ki az a herczegnő speczialis rossz embere;
de Gábor úr még illusztrálni is akarta a tételt.</p>
<p>– De hisz az ne próbáljon a hegyek közé jönni velünk, mert ha
ott kaphatom: a végórája ütött! Szerencséje, hogy Manassé barátom
szép udvarias felszólítására rögtön szót fogadott; mert ha még egy
perczig itt marad a waggonban, hát emberhalál történik.</p>
<p>– Haha! kaczagott a szőke hölgy; fog az bámulni, ha majd hiába
keres bennünket Anconában s onnan utazhatik a postakocsin együtt a
bőröndeinkkel.</p>
<p>– Mi pedig azalatt előre sietünk a szép hegyeken át. A herczegnő
szép arczát gyermeteg öröm kezdte megaranyozni; ezt a gondolatot
köszönöm önnek.</p>
<p>És önkénytelen bizalmassággal nyujtá kezét utitársának, a minek
az elfogadta – az ujjai hegyét. <span class="pagenum"><a name=
"Page_30" id="Page_30">-30-</a></span></p>
<p>Ez az eszme nagyon megtetszett a herczegnőnek. Volt benne valami
a kiszabadulásból: az a vasuti vonat olyan, mint a börtön!</p>
<p>– Nem viszünk magunkkal semmit, csak a mit kezünkben elbirunk; a
hol egy szép sziklát találunk, vízeséssel, azt lerajzoljuk, s a hol
nagyon félelmes lesz a vadon, ott énekelni fogunk.</p>
<p>– Akkor azt fogják hinni, hogy vándorszinészek vagyunk, szólt
bele Gábor úr. Ha megszorítanak bennünket a taliánok, minden
kitelik belőlünk. A herczegnő szépen énekel. Mária nagysád tánczol
csárdást és tarantellát; én acrobatai mutatványokkal állok elő; hát
te Manassé miféle komédiára vállalkozol?</p>
<p>– Én beszélni fogok a souverain népnek a constitutióról.</p>
<p>– Javíthatatlan!</p>
<p>– Hanem akkor ne hívjuk egymást a czimeinken, szólt a herczegnő
felelevenült kedélylyel. Ügyvéd úr az impresario, Marie a
primadonna, ők szinből egymáshoz tartozhatnak: mi ketten pedig
testvérek leszünk. Mi neve az ön nővérének?</p>
<p>– Anna.</p>
<p>– Ön kölcsön adja nekem e nevet, a míg az út veszedelmes része
tart és Annának fog nevezni. Nem sajnálja ön talán tőlem e
nevet?</p>
<p>Manassé nagyon elkomorodott.</p>
<p>– A herczegnőt sajnálom e névtől. Annak a viselője egy igen
szerencsétlen teremtés.</p>
<p>– Akkor annál könnyebb a csere.</p>
<p>Abban tehát megegyeztek, hogy Bolognában kiszállnak s onnan
szekéren folytatják az utat tovább.</p>
<p>– De mégis nem előzhet-e meg bennünket az, a ki Anconának veszi
az utat, a vaspálya gyorsaságával? aggódék a herczegnő.</p>
<p>– A felől bizton lehetünk. Ma éjjel a vonat Faenzánál
megállapodik, mert a ravennai vonatot kell bevárnia, <span class=
"pagenum"><a name="Page_31" id="Page_31">-31-</a></span> mely
katonaságot szállít. Reggelig az utasok mulathatnak. Riminiben
ismét be kell várni a szemközt jövő vonatot, s onnan délnél
hamarább el nem indul a vonat. Erre Anconában az utasokat mind
szigorú motozás alá veszik, hogy nem visznek-e proklamácziókat,
forradalmi leveleket magukkal? s éjszaka a jesii úton semmi
postakocsi el nem indul. Ez által lesz rövidebb a Florenz felé
vezető út egy egész napi járóval.</p>
<p>Csak az volt még a feladat, hogy az az ember, a kit meg akarnak
előzni, észre ne vegye megszökésüket.</p>
<p>– Majd én fedezni fogom a szárnymozdulatot, mondá Manassé, előre
leszállva a waggonból, a mint a vonat az indóházba begördült. Csak
tessék a váróterembe bemenni. Az az úr nem fog sem a kocsiból
kiszállni, sem az ablakon kinézni.</p>
<p>Ezt olyan biztosan merte mondani, mintha valami talizmánja volna
amannak a megfékezésére.</p>
<p>És mindaddig ott állt a váróterem ajtajában, a míg a vonat ismét
meg nem indult.</p>
<p>– Elment már! szólt aztán benyitva a teremben várakozókhoz s
felismerhető volt az a megkönnyebbűlés, a mit érzett.</p>
<p>– Önt is érdekli ez az ember? kérdezé a herczegnő.</p>
<p>– Igen. Én félek tőle.</p>
<p>– Ön fél?</p>
<p>– Félek, hogy egyszer megölöm.</p>
<p>Azzal, mintha sajnálta volna, hogy annyit mondott, sietett ki a
teremből, egy vetturinót fogadni, ki mind a négyüket elszállítsa
Vergato felé.</p>
<p>Távolléte alatt aztán felvilágosítá a herczegnőt az ügyvéd az
iránt, hogy az egyistenhivők vallása tiltja az emberölést; – még
aztán többet is hozzátett, mint a mennyi igaz, hogy vannak az
unitáriusok között, kik a vérontás tilalmát még az állatokra is
kiterjesztik; csupán növényi étkekkel élnek, nehogy megöljenek egy
lényt, a minek a teremtő életet adott. <span class=
"pagenum"><a name="Page_32" id="Page_32">-32-</a></span></p>
<p>A herczegnő hitetlenül rázta fejét. Megfoghatlan volt előtte,
hogy lehessen világfi, gentleman, a kinek elv szerint nem szabad
fegyvert emelni embertársa ellen: hát akkor mivel védi becsületét,
szerelmét, az oltalmára szorult gyönge nőket?</p>
<p>Kiváncsi volt ezt tőle megkérdezni.</p>
<p>Mikor a fedett kocsiban ismét egymással szemben ültek,
belekötött e tárgyba.</p>
<p>– Ön azt mondá: fél, hogy ezt az embert egyszer meg fogja ölni.
Tiltja önnek – a vallása az emberölést?</p>
<p>– Csupán egy esetet kivéve, felelt Manassé. De az kettőnk között
nem fordulhat elő.</p>
<p>Ezen azután soká eltöprenkedett a herczegnő, hogy minő eset
lehet az az egy?</p>
<p>– Ön közelről ismeri azt az embert?</p>
<p>– Gyermekkora óta. Velem együtt növekedett fel. Ha volt egy
darab kenyerem, fele az övé volt. Apja tiszttartója volt az
apámnak; egyszer elkártyázta a rábízott pénzt, s főbe lőtte magát.
Árváját apám fogadta fel kilencz gyermeke mellé tizediknek s nem
tett közöttünk különbséget. Tűz esze van és deli alakja. Első
találkozásra mindenkit megnyer. És jaj annak, a kit megnyert; mert
azt megrontja. – Szegény hugom! kedves jó Annám! ő is hitt e
csábító szép szemeknek. Esküvőjükre minden készen volt már, s akkor
megszökött tőle; elhagyta az oltár előtt.</p>
<p>Manassé arczán még az alkony homálya sem takarhatá el a szívből
jövő fájdalmat e szavaknál.</p>
<p>– Mikor történt ez? kérdé a herczegnő.</p>
<p>– Tavaly februárban.</p>
<p>– Akkor vitt engem a házához Cagliari herczeg, akkor láttam ezt
az embert először.</p>
<p>És aztán kereste az összefüggést a két eset között.</p>
<p>Vajdár elhagyta menyasszonyát, a mint a herczeg feleségét
meglátta. S a herczeg neki ura volt. Mint titkár szolgált nála.
<span class="pagenum"><a name="Page_33" id=
"Page_33">-33-</a></span></p>
<p>S azóta válóper van férj és asszony között.</p>
<p>– Tehát a rossz lelkiismeret kényszeríté őt helyét elhagyni,
mikor ön szembelépett vele?</p>
<p>– Nem. Lelkiismeret ő nála nincsen. Ha valami czélt akar elérni,
nem válogat az eszközökben: nem bánja, ha annak, a mi neki élvezet,
mások keserve lesz is az ára. Ez nem ismer fájdalmat, nem ismer
szégyent.</p>
<p>– És mégis egész a gyávaságig meghunyászkodott ön előtt.</p>
<p>– Mert tudja, hogy kezemben van életének egy titka: okiratokkal
bebizonyított titok, a mit ha én napfényre hozok, nincs az a magas
polcz, a honnan le ne essék rögtön; nincs az a hatalmas pártfogó, a
ki védelmére kelhessen: el van temetve elevenen.</p>
<p>– S ön nem használja azt föl ellene? kérdé Blanka hevesen.</p>
<p>– Hisz az boszúállás volna; felelt Manassé nyugodt hangon.</p>
<p>– S a honnan ön jön: ott az emberek nem állnak boszút?</p>
<p>– Nem.</p>
<p>– És testvére: a szegény megcsalt leány, vigasztalást
talált-e?</p>
<p>– Nem, herczegnő; a honnan én jövök, ott az emberek csak egyszer
szeretnek…</p>
<h3>V.</h3>
<p>– De hát hol van az a világrész, a melyből ön jő? a hol az
emberek egymást meg nem ölik, boszút nem állnak és csak egyszer
szeretnek? Egy sziget a holdban?</p>
<p>– Valóban, herczegnő, annak a vidéknek van valami hasonlatossága
egy olyan holdbeli tájképhez, a minőket a nagy refractorok hoznak
közelünkbe, egy olyan sziklaszigethez, mint a Plutarch vagy a
Copernicus; és azon a szigeten minden olyan sajátszerű, mintha egy
idegen <span class="pagenum"><a name="Page_34" id=
"Page_34">-34-</a></span> csillagról származott volna oda. A
térképen «Toroczkó» névvel van e hely megjelölve. Egy sziklavölgy,
melybe csak egy szűk folyamparton s egy bérczhasadékon át lehet
eljutni.<a name="FNanchor_1" id="FNanchor_1"></a><a href=
"#Footnote_1" class="fnanchor">1)</a> Ez a két sziklakapu a völgy
természetadta erőssége. Az északi bérczoldalt egy őserdő borítja, a
délre néző egy óriási kopár szirttömeg, messze fehérlő
sziklagerincz, melyen egész a völgy lejtőjéig egy bokor sem
látszik, itt-ott tátongó oduktól megszakgatva. E mezetlen fehér
szikla adja az egész völgynek azt a holdtájképi mélaságot.
Székelykőnek híják. Valaha vár volt rajta, romjai most is láthatók
s benne magyar alvajda lakott. Hanem a kopár hegy lejtőjén aztán
elkezdődnek, mint egy római szinkör egymásra emelt sorozatai, a
szántóföldek. Minden egyes lépcső megannyi karzat, a hol emberkéz
földet teremtett a sziklából s kényszeríté a bérczfalat
századról-századra hátrálni előtte és helyet adni az ő ekevasának.
Ezek a lépcsők az ott épült városnak a századait számlálják. Mert a
krater fenekén egy város áll és abban a világ legboldogabb népe
lakik. És gyönyörű nép! Nem az önszeretet szól belőlem, nem az
irlandi nostalgiája. – Én rég elszakadtam onnan s alig képzelek
olyan helyzetet, hogy ismét visszatérjek oda. A mi nekik munka, az
nem az én munkám, az ő örömük nekem nem öröm; s a mi emlékezet
róluk, az nekem mind fáj. Még az is fáj, ha arra gondolok, hogy
valaki szeret ottan. De így mondják azt mások. Nevezetes angol és
német utazók eljöttek messzeföldről az én kis holdszigetemet
meglátogatni s vaskos könyveket irtak róla, mint Japánról, vagy
Circassiáról. – S van benne mind a kettőből valami. Van egy
önmagából kifejlett, tökéletesülő industriája, mint Japánnak, és
vannak szép leányai, mint Circassiának; csakhogy az ő leányai nem
eladók pénzért. Sőt szív-szívért sem az <span class=
"pagenum"><a name="Page_35" id="Page_35">-35-</a></span> idegennek.
Azok csak a holdsziget lakói számára virulnak. Azokat őrzik még a
napsugártól is. A toroczkói leány nem megy a mezőre dolgozni. Az
férfimunka. A leány otthon a szobájában (s az olyan, mint egy
oltár) fon, sző, himez, vagy csipkét köt. És azt mind saját
magának; az az ő pompája. Mikor vasárnap egyszerre bejön a
templomba az egész leánysereg s elfoglal hat sor padot, az olyan,
mintha egy angol «book of beautys» elevenült volna meg. A szépség
minden változatai együtt. Naparanyozta barna Judit-arczok,
gránátvillogású szemekkel és liliomhamvasságú madonnafők a derült
éggel szemeikben: szőkék-e vagy barnák? azt nem tudni meg, mert
hajuk gondosan el van rejtve a kihimzett patyolat kendő alá. Minden
öltönyük hófehér, maga a finom báránybőrből készült ujjatlan
ködmönke is; s aztán egy ilyen sor tündéri fehér rózsa között ott
pompázik két-három ragyogó virágszál. Ezek már menyasszonyok.
Kiválnak a többiek közül. Fejükön a korona alakú párta, arasznyi
széles aranycsipkéből, az alól széles selyemszalagok omlanak alá,
vállaikat eltakarva. És vállfüzőjük, kötényük, viganójuk terhelve
csipkékkel, mikért egy divathölgy irigy lehetne reájuk, öveik
aranynyal áttörve s abba tüzve a földig csüggő selyem
jegykendő.</p>
<p>– Ah, tehát az ön holdszigetének a leányai egész fiatalságukat a
piperével töltik!</p>
<p>– Nem, herczegnő. Az én holdszigetem leányai egész ifju korukban
tanulnak. Van iskolájuk, kitünő tanárokkal. Annak a kis völgynek a
népe tart egy gymnásiumot a férfi tanulók számára s abban szegény
sorsú tanulóknak tápintézetet és külön leányneveldét. Az épület
ugyan alacsony, a mit így neveznek s az ajtaja szemöldökfájába még
eddig minden utazó, ki látogatóba jött, beleütötte a homlokát –
emlékül; az ugynevezett alumniumban a diákok egymás fölé épített
nyoszolyákban hálnak s egy közös cseréptálból költik el a «mensa
ambulatoriát», a sorban főzött ebédet; hanem részesülnek oly
oktatásban, <span class="pagenum"><a name="Page_36" id=
"Page_36">-36-</a></span> mely a kor szinvonalán áll s kerülnek ki
közülök tudósok, a kiket a honi világ emleget s a kis holdszigeten
minden ember bir annyi tudománynyal, a mennyire az életben szüksége
van.</p>
<p>– Tehát azok gazdag emberek?</p>
<p>– Egy úr sincs közöttük. Egy kastély nincs a városukban.</p>
<p>– Tehát bizonyosan nagy pártfogásban részesülnek az ország, a
kormány részéről? Ellenség sem dúlta fel városukat soha?</p>
<p>– Nem, herczegnő. – Ez a legjobban üldözött népecskéje a két
magyar hazának (a miről most azt állítják, hogy egygyé lett). A mi
szabadalmakat a nagy királyok adtak nekik, azt a «kis királyok»
elszedegették tőlük. Kitagadott nép voltak, mint a Salt Lake
mormonvárosának telepesei. Pusztította őket mongol, tatár, kurucz,
labancz, oláh; de legkeservesebb pusztítást követett el rajtuk
saját hazájuk e czím alatt «braččhium». Ennek az emlékére van most
is a toroczkói házak ablaka veres kerettel befoglalva. És ők mindig
hívek maradtak és békeszeretők. Fel voltak mentve a katonáskodás
alól, azért szolgálták a hazát fegyverrel; fel voltak mentve a
jobbágyság alól, azért szolgálták a földes urat robottal; fel
voltak mentve a papi dézsma alól és ők építettek maguknak olyan
templomot, a hol nem a fejedelmi alapítvány fizeti a papot. Egyszer
egy juhász elment a szomszéd peterdi templomba s ott meghallotta,
hogy a lelkész magyarul prédikál. Ez hazament, elmondta a
többieknek s ez időtől elhatározták, hogy ők is akként fogják
ezután az Istent tisztelni, a hogy nekik jobban megközelíthető s
tornyukban a harang, mikor templomba hív, csak egyet-egyet üt.</p>
<p>– Tehát ha e kis sziget lakói a leányaikat selyemben, csipkében
járatják, a fiaikat tudósoknak nevelik; ha a földjük oly kevés,
akkor valami talizmánjuknak kell lenni, a mi nekik kincseket
terem.</p>
<p>– Úgy van, herczegnő: – az én szülőföldem fiainak <span class=
"pagenum"><a name="Page_37" id="Page_37">-37-</a></span> van
csodatevő talizmánjuk: a két tenyerük s van egy kincsbányájuk: a
föld alatti bércz. Ők vasat termelnek. Erdélyben a legjobb,
legnemesebb vasat. Ezek nem pihennek akkor, mikor a természet
nyugalomra tér. Más földmívesnek, ha a hó leesik, ha a szántást,
vetést elvégezte, kezdődik a nyugalma: ezeknél kezdődik akkor a
nehezebb munka. Mennek a föld alá. A kik vasárnap hófehér,
szironynyal, arany fonállal kivarrott ruhában, prémes mentékben
pompáztak a templomban, vigadtak a kalákában, azok a hétnek hat
munkanapját a föld alatt töltik, nehéz, izzasztó, kitartó fáradság
között. Minden munkát emberkéz végez ott alant. Gépeket csak a
kohókban, a hámorokban használnak. Az is mind saját alkotásuk,
találmányuk semmit sem kölcsönöztek az idegentől. Egyetlen jó
barátjuk a patak, mely városuk piaczán három sugárból ömlik elő,
mint egy szökőkút, az siet segitségükre a nehéz munkánál. – S így
dolgoznak együtt a kis patak és a kis emberek már hatszáz év óta. –
Ez alatt a toroczkói vas harczolt a csatatéren, harczolt a
szántóföldön, viselték mint pánczélt a hősök, mint bilincset a
rabok s a fönmaradt vas-salakból mérföldekre elnyuló út van építve:
igazi «vasút». A hol ez a fekete országút elkezdődik, az már
Toroczkó emléke. – Tehát a toroczkói szép leányok tündérbájainak
titka ez a vas, a mit a férfiak törnek. – A másik titka pedig az a
borszesz, a mit a férfiak meg nem isznak. – Egész Toroczkó
városában nincsen csapszék. – De nem untatják még önt nagyon,
herczegnő, ezek a nemzetgazdászati diatribák?</p>
<p>A hold megvilágította a vidéket, melyen keresztül járt az utazó
kocsi. Langyos tavaszi lég volt, ki lehetett nyitni a
kocsiablakokat. Az út mellett épen olyan völgyek jöttek és maradtak
el, a minőt Manassé leirt: titokteljes csendes zugok, körülfogva
meredek sziklákkal, a hegyoldalokba amphitheatralis karzatok vágva
s azok beültetve fákkal; egy-egy pagony olajfákból, a miknek
ezüstlevelű lombja olyan kinézést ád, mintha megőszültek volna a
<span class="pagenum"><a name="Page_38" id=
"Page_38">-38-</a></span> tisztes vénségtől, a völgy fenekén
rejtett házak, feketezöld cziprusfák pyramidjaitól beárnyékolva, a
hegytetőkön ódon várak és kopasz várromok ernyős piniákkal
környékezve, a sziklapárkányokról zengő zuhatagok omlanak alá s a
csendes völgy fölött ezüst ködfelhő uszik, – mint az Úr lelke. –
Milyen jó volna egy ilyen völgy rejtett házikójában örökre
elmaradni!</p>
<p>– S miért nem megy ön abba a szép völgyhazába, ha úgy szereti
azt? kérdé, önkénytelenül a saját kedélyhangulatának adva
kifejezést, a herczegnő.</p>
<p>– Azért, mert az ott lakóknak most nagy örömük van – s abban én
nem osztozom. Majd ha egyszer valami nagyon nagy bajuk lesz, akkor
meglehet, hogy odamegyek és megosztom azt velük.</p>
<p>Az út egyre magasabbra kapaszkodott fel, a hold el-elveszett a
bérczormok mögött s olyankor félelmes volt a hegyi pálya; a
polgártárs félni kezdett, nem a maga, hanem az utitársnői
életeért.</p>
<p>– Dejsz ma nem megyünk Viterboig, arról szó sem lehet. Meghálunk
a legelső vendéglőben, a mit útban találunk.</p>
<p>Az indítvány plausibilisnek találtatott, a vetturino is meg volt
vele elégedve. Már most csak egy vendéglőt kellett találni, a mi
különösen akkor, mikor még minden ember kocsin utazott, sűrűen
termett az olaszországi országútak mellett. Éjfél tájon csakugyan
utolértek egy ilyen épületet fáradt lovaikkal, a mi csak azért
sikerült nekik, mert az épület egy helyben állt, ha ez is ballagott
volna egy kicsit, soha utol nem érték volna.</p>
<p>Az emeletes ház homlokzatára nagy betükkel volt fölmázolva a
czím: «Albergo di vino antico».</p>
<p>Mely czimben a «di vino»-t egy szónak olvasva, nagyon megörült a
polgártárs.</p>
<p>– Ez már sokat igérő ház! «Isteni» vendéglő! És hozzá még antik.
Ennek jó firmának kell lenni. Ennél tovább ne menjünk. <span class=
"pagenum"><a name="Page_39" id="Page_39">-39-</a></span></p>
<p>Antiknak, az igaz, hogy elég antik volt az albergo, hanem a di
vino grammaticaliter kétfelé osztva nem felelt meg a várakozásnak.
Bora rossz volt. Berendezve sem igen volt az ilyen úri vendégek
elfogadására. Csak két lakosztályból állt az egész. Földszint volt
az ivószoba, annak egyik fülkéje a cuccina, kívülről egy lépcső
vezetett föl a felső lakrészbe, ott voltak pokróczczal beterített
nyoszolyák, meg egy nehéz asztal két hosszú paddal a vendégek
számára, a kik aludni akarnak. Az ajtókon természetesen nem volt se
závár, se kilincs, s az ablakokon semmi tábla s a padláson
keresztül besütött a holdvilág, sőt egy szőlővenyige a háztetőről
befurakodott a szobába s szépen kizöldülve csüggött alá a
szarufákba kapaszkodva.</p>
<p>A hölgyek nem kivántak semmit enni; nők tovább kibirják az
éhezést. Inkább pihenésre volt szükségük. A herczegnő nem sokat
finnyáskodott: ruhástul ledőlt az egyik nyoszolyára, míg
utitársnéja elébb természettudományi kutatásokat tett tarantellák
és scorpiók után, a mikkel az utasok képzelme az olaszországi
vendéglőket megnépesíté. – A két úr pedig odalenn maradt a
vendéglőben vacsorálni.</p>
<p>A csárdás megérkeztük neszére rögtön feltette eléjük az asztalra
a csátéba fonott gömbölyű retortát a legfinomabb borral, a mire az
első korty után azt a megjegyzést tevé Zimándy Gábor úr, hogy
«becsületes jó vinkó! Jó esztendőben nálunk is van ilyen a
csinger».</p>
<p>Arra a kérdésre pedig, hogy hát valami ennivalót kapni-e? épen
magnificus képet csinált a kocsmáros: «meghiszem azt!» s rögtön
indult a cuccinába tüzet rakni; sütött valamit, a minek az illata
kellemes előhirrel előzte meg a jövetelét; s nem telt bele tíz
percz, hozta is már egy óriási fatálon a világ legpompásabb
eledelét: a sült árticsókát. Most volt annak épen az évadja. Olyan
ragyogó arczczal tette fel azt az asztalra, mint a ki meg van
felőle győződve, hogy most fejedelmi munificentiával traktálja meg
ezt a két – cane tedescot! <span class="pagenum"><a name="Page_40"
id="Page_40">-40-</a></span></p>
<p>– Hát aztán tovább? kérdé Gábor úr elbámulva.</p>
<p>– Ez árticsóka! mondá Manassé.</p>
<p>– Látom, hogy árticsóka. Herczegnek való étel. De hát az én
parasztgyomrom mit kap még?</p>
<p>No ugyan szépen kinevették ezzel a kérdéssel.</p>
<p>Ez az úr olyan országból való, a hol az emberek négy öltönyt
vesznek fel egymás fölé: az ingre mellényt, a mellényre dolmányt, a
dolmányra szűrt; itt pedig, a ki inget hord, az nem hord mellényt s
a ki mellényt hord, az nem hord inget s ételt is csak egyfélét
eszik. Most épen az árticsóka hónapja van.</p>
<p>– Nem laknám itt, ha nekem adnák az egész Olaszországot! sóhajta
fel szomorúan a derék táblabiró s visszagondolt a jó bográcsos
husra, a mit otthon minden tanyán meg tud készíteni az utolsó
juhász is, ha ott lepi nála az utast az éjszaka. – Enni már nem tud
az olasz, azt látom.</p>
<p>– Azért olyan gazdag, jegyzé meg Manassé.</p>
<p>– Meg azért, hogy csizmát nem hord. – Hidd el nekem öcsém, hogy
mi magyarok az által, hogy magas szárú csizmát viselünk, évenkint
ötven millióval többet adunk ki, mint más nemzet s ez száz év alatt
öt milliárdra rug. Ha fapapucsban tudnánk járni, mint a francziák,
mink is olyan gazdagok volnánk. De hát mi vagyunk a civilisatió
úttörői a barbarizmus bozótján keresztül: magyarok, lengyelek, a
kik hosszúszárú csizmát viselnek; ezért vagyunk arra kötelezve.</p>
<p>Félbeszakítá e kulturhistoriai és nemzetgazdászati értekezést
egy erélyes dörömbözés az útfelőli ajtón. Új vendégek érkeztek,
hangosan beszélő férfiak.</p>
<p>– Ezek brigantik! kiálta, felugorva a tál árticsóka mellől Gábor
úr. Én megyek fel, a hölgyeket megvédelmezni – a piros
véremmel.</p>
<p>– Én pedig itt maradok a hölgyeket megvédelmezni – a piros
borommal.</p>
<p>S míg a kocsmáros ment az ajtót kireteszelni, addig <span class=
"pagenum"><a name="Page_41" id="Page_41">-41-</a></span> Gábor úr
felsietett a hölgyek szobájába, s azzal a vigasztaló szóval
ébreszté fel őket, hogy rablók érkeztek a tanyára, a kik ellen
szükséges megtenni a legerélyesebb előintézkedéseket.</p>
<p>S azzal neki veté a vállát a nehéz asztalnak, odataszítá azt az
ajtó elé s hogy még erősebb legyen a torlasz, maga is ráült. Azután
elővette a pisztolyait meg a bowie knifeot, meg a hatalmas casse
tête-et s azokkal mindenféle változatokat elkövetett, míg végre
odatökélesíté a védelmi rendszerét, hogy baljába az egyik dupla
pisztolyt, jobbjába a másikat fogta, az ólom buzogányt szijra
akasztva biztosítá a kézcsuklóján, a vívó kést pedig a foga közé
szorítá, a min a szép Dormándyné minden félelme daczára sem
állhatta meg, hogy fel ne kaczagjon.</p>
<p>– Hát az utitársunk? kérdé a herczegnő aggódva.</p>
<p>– Az oda lenn maradt, a rablókat feltartóztatni.</p>
<p>– De csak valami baja ne legyen miattunk.</p>
<p>– Ha bántani találják, akkor segítségére sietek, monda
nagylelküen az ügyvéd.</p>
<p>A herczegnő aztán hallgatózva figyelt, hogy mi történik odalenn?
A padlat vékony volt, minden szót meg lehetett hallani. Lármás
férfihangok zürzavara volt oda lenn, a miből Manassé szavát vélte
néhányszor felhangzani. A férfihangok kaczagásra váltak, a mire
Manassé szava adott alkalmat.</p>
<p>– Most bizonyosan vallatják a brigantik; dörmögé Gábor úr.</p>
<p>– Hát nem siet ön a segélyére? kérdé a herczegnő, kit a
felhangzó kaczaj egészen megnyugtatott már a helyzet iránt. Míg az
egyik utitárs fegyverrel készül a védekezésre, az alatt a másik az
idegeneket, akárkik legyenek is azok, vidám ötleteivel mulattatja s
az is védelem.</p>
<p>A vidám kaczagás egyszerre halk mormogásba ment át; az emberek
alkudozni látszottak: egy-egy kiváló felkiáltásból ki lehetett
venni, hogy pénznemekről beszélnek.</p>
<p>Egyszerre aztán egy hang azt mondá «andiamo!» s arra
<span class="pagenum"><a name="Page_42" id=
"Page_42">-42-</a></span> mindannyian felkerekedtek, s a mint aztán
a szabadba kiléptek, rögtön elkezdtek énekelni; eddig is nagy
önmegtagadásukba került, hogy azt nem tették.</p>
<p>– Lám, még sem voltak brigantik! monda a szőke szépség, mert
dalolnak.</p>
<p>– Az nem bizonyít semmit! sóhajta fel Gábor úr. Az olasz énekel
a gyilkosság előtt s énekel a gyilkosság után. Nem tudom, az
utitársunkból mi lett?</p>
<p>A herczegnő azonban odalopózott az ablakhoz s daczára az ügyvéd
indokolt óvásának, hogy ne mutassa magát az ablaknál, mert a rablók
észreveszik, hogy mások is vannak az albergoban, azért még is
kikémlelt a szabadba.</p>
<p>– Utitársunkat magukkal viszik; monda a herczegnő megijedve.</p>
<p>– Mondtam ugy-e, hogy brigantik? most elviszik az Abruzzok közé
(Abruzzok vagy Appeninok: az a polgártársnak mindegy volt), ott
becsukják egy barlangba s ott tartják, míg a rokonai le nem teszik
érte a váltságdíjt, s ha az első felszólításra nem küldik a kivánt
összeget, már a másodikhoz odamellékelik a fogolynak az egyik
fülét. Ez igy szokás ebben az – átkozott szép Olaszországban.</p>
<p>– Azt nem engedhetjük; monda a herczegnő.</p>
<p>– Kivánja a herczegnő, hogy utánuk fussak és kiszabadítsam?</p>
<p>Erre a különben sem komolyan tett indítványra meg a szőke delnő
ijedt meg.</p>
<p>– Az Istenért! egyedül ne hagyjon bennünket! Önök csak ketten
vannak, azok meg tizenketten.</p>
<p>– Csak hatan, igazítá ki a herczegnő. Én látom őket.</p>
<p>– De ugyan a szentek nevére, jőjjön el az ablaktól a
herczegnő!</p>
<p>– Nézni akarom: hová viszik el?</p>
<p>– Hisz az ugyis csak egy pogány!</p>
<p>– De utitársunk.</p>
<p>A távozó csapat a legszebb összhangban énekelte a «la
<span class="pagenum"><a name="Page_43" id=
"Page_43">-43-</a></span> piccola cenerentolá»-t, a míg egy mély
hegyszakadék sötét útja elnyelte valamennyit.</p>
<p>Ekkor a herczegnő odafordult az ügyvédjéhez.</p>
<p>– Ügyvéd úr, holnap, a mint megérkeztünk Pistojába, rögtön
tegyen ön jelentést a hatóságnál s bármi váltságdíjt kérjenek a
rablók az elfogottért, tegye le érte.</p>
<p>Aztán kis idő mulva, mintha szükségét látná, hogy ily
budgetkérdésben a virement indokolásra is vár, hozzá tevé:</p>
<p>– Hiszen a mi megszabadításunkért áldozta föl magát.</p>
<p>– Akkor szükséges, hogy magunk ép hajszálakkal meneküljünk meg
innen.</p>
<p>A csendet semmi sem zavarta meg aztán, csak a kocsmáros
horkolása, ki, a mint vendégei elmentek, lefeküdt aludni.</p>
<p>A herczegnő ott maradt az ablaknál s kikémlelt a csodaszép
éjszakába.</p>
<p>A hold lement már s a mint az átelleni hegyvágány egy helyen
megnyitva a vidéket, a távolba engedett látni, ott abból a kis
völgyből feljött az a csodaszép csillag, a mi a hajnal előtt
szokott járni. Olyan fényesen ragyogott, hogy szinte árnyékot
vetett a fénye a sötét szobában.</p>
<p>«Vajjon hová vihették őtet? – Csakugyan megölik-e, ha ki nem
váltja valaki?»</p>
<p>Az ég lassan világosodni kezdett; apróra tépett felhők hirdették
a király jövetelét, mintha biboros aranygyapjú usznék a kék tenger
tükrén. Az olasz reggel csendes, még madárdal sem háborítja.</p>
<p>Az olaszok jó kertészek: kiirtották a bogarakat s azóta
nincsenek énekes madaraik. Fölöslegesek is, dalolnak ők maguk
eleget. – A völgyi útból ismét felhangzik a «la piccola
cenerentola», most már csak solo énekhangban s nemsokára feltünik
az örökzöld cserbokrok közül a danoló – Manassé az!</p>
<p>– «Ő» visszajött! kiált örvendezve a herczegnő.</p>
<p>Mire a szőke hölgy odafut hozzá s bátorságot vesz az ablakon
kitekinteni. <span class="pagenum"><a name="Page_44" id=
"Page_44">-44-</a></span></p>
<p>– De ugyan mit hozhat a hátán?</p>
<p>Manassé egy vállravetett fustélyon czepelt egy
gyékényszatyorformát.</p>
<p>A herczegnő elnézte, milyen könnyed, ruganyos léptekkel halad a
sziklaúton – ez a holt ember.</p>
<p>– Hátha csak előre küldték a brigantik, hogy bennünket
kicsaljanak biztos positiónkból? jegyzé meg a mindig óvatos
ügyvéd.</p>
<p>Hanem a herczegnő nem ügyelt a figyelmeztetésére semmit; a mint
Manassé a közelbe ért, hirtelen kinyitá az ablakot s onnan
üdvözlé:</p>
<p>– Jó reggelt.</p>
<p>– Jó reggelt, herczegnő! Hát önök már fenn vannak?</p>
<p>– Hát önt visszaereszték a brigantik? kérdé viszont a
herczegnő.</p>
<p>– Brigantik? szólt önkénytelen elnevetve magát Manassé. Ah, ki
keresne brigantikat a jámbor Emilia lakosai között? Becsületes
kőfejtők voltak a szomszéd kőbányából.</p>
<p>– De hát hol járt ön velük?</p>
<p>– Szabad felmennem önökhöz?</p>
<p>– Kérjük.</p>
<p>Szabad volt ugyan bemenni, de nem lehetett, mert az ajtót úgy
eltorlaszolta az asztallal Gábor úr, az asztalt meg úgy
leczövekelte, összeeszkábálta, hogy maga se tudta kiszabadítani,
míg Manassé kívülről ki nem emelte az ajtót a sarkából.</p>
<p>– Gábor úr, monda Manassé. Ez nagy könnyelműség öntől. Gondolja
meg, hogy ha csakugyan Fra Diavolo talált volna e zárt ajtóra
jönni: mi történt volna önnel?</p>
<p>– Védtem volna magamat! szólt daczosan Gábor úr, ökölre szorítva
a bowie knifeot.</p>
<p>– Kényszerítette volna önt, hogy e hölgyek egyikét nőül
vegye.</p>
<p>– Akkor nem védtem volna magamat, szólt, letéve a <span class=
"pagenum"><a name="Page_45" id="Page_45">-45-</a></span> kést az
asztalra. A miért aztán a szőke szépség boszúsan földuzta az
ajkait; hanem azért mégis elpirult.</p>
<p>– Ejh, polgártárs, ön úgy látszik, hogy megérezte, mit hozok? s
már előre elkészítette a felszelő kést. Enyelgett Gábor urral
Manassé.</p>
<p>– Hát ugyan hol járt? kérdé a szőke hölgy.</p>
<p>– A kőbányászokkal elvezettettem magamat a legközelebbi
majorházig s ott bevásároltam az utravalót, hogy többször meg ne
szoruljunk.</p>
<p>Azzal letette az asztalra a vállán hozott fonott kosarat s
kirakta belőle annak nagybecsű tartalmát: egy hatalmas sonkát, egy
lopótök formára bőrbe varrt sajtot, meg egy-egy gerinczessé vagdalt
kenyeret s aztán különféle palaczkokat.</p>
<p>– E szerint csakugyan a haláltól mentett ön meg bennünket; – az
éhhaláltól, tréfálózott Dormándyné.</p>
<p>– Szabad hadi zsákmányomat az önök lábai elé raknom,
úrhölgyeim?</p>
<p>– Elébb hagyjanak egy perczre magunkra; én imádkozni akarok,
mondá a herczegnő.</p>
<p>– No hát gyerünk ezalatt mi is imádkozni, mondá Manassé Gábor
úrnak.</p>
<p>Dormándyné kiváncsi volt rá, megtudni, hogy hogyan imádkoznak a
pogányok? s utánuk lesett az ajtóhasadékon keresztül.</p>
<p>Biz az elég pogány ritus volt. Manassé elővett a zsebéből egy
lapos, pálmaháncsba fonott palaczkot, s azt ajkaihoz illesztve,
nagyot húzott belőle; azután Gábor úrnak nyujtá azt s az is
hasonlóul cselekedett.</p>
<p>Már ezt is elcsábította.</p>
<p>Dormándyné első férje beteges ember volt, soha sem hallotta
tőle, hogy «imádkozni» annyit jelent, mint pálinkát inni.</p>
<p>S Manassé még oly vakmerő volt, hogy mikor megengedtetett a
férfiaknak, hogy ismét belépjenek abba a szentélybe, melyet a
hölgyek ájtatossága csillagvilági athmosphærával <span class=
"pagenum"><a name="Page_46" id="Page_46">-46-</a></span>
kitisztított, még egy második hasonló palaczkocskát vett elő a
kosarából, s azt is felnyitva, az asztalra tette.</p>
<p>– Imádságos könyv ez uram? kérdé Dormándyné csipősen.</p>
<p>– Nem. Ez præservativa. Olaszországban utazóknak elengedhetlen a
borlél, hogy reggel meg ne hűtsék magukat, a miből makacs váltóláz
támadhat. A maremmákon keresztül utazva pedig valóságos
prophylacticus gyógyszer a malaria ellen.</p>
<p>A herczegnő annyira hitt neki, hogy megkóstolta a tűzitalt.
Dormándyné aztán csak nem engedhette, hogy a herczegnő egyedül
menjen előre: ő is követte.</p>
<p>S ez nagy bűvészet, mikor egy férfi rá birja venni a hölgyet,
hogy megizlelje a borlélt. Magyarországon az úrhölgyek nem élnek
azzal. Midőn ez az édes folyó láng, ez a csiklandó méreg érinti
ajkukat, olyan ideges borzongással rázkódnak meg tőle, s
szemöldeiket összevonva, szeretetreméltó utálattal fejezik ki a
késő bánatot az elkövetett bűntett után. Egy szürcsölet borléltől a
szentből földreszállt emberi lény válik s az elárulja magát rögtön
a szemek ragyogásában.</p>
<p>Ennek az embernek csakugyan talizmánnal kell bírnia, hogy rá
tudott venni erre egy hölgyet, a kit csak tegnap óta ismer, s a ki
oly magasan állt fölötte és oly elérhetetlenül, – mint a szentek a
hitetlenek fölött.</p>
<p>Aztán hozzáfogott a beszerzett delicatessek felszeleteléséhez,
kölcsönkérve hozzá a polgártárstól a bowie knifeot.</p>
<p>Gábor úr nagylelkű akart lenni, s azt mondta, hogy neki
ajándékozza a kést.</p>
<p>– Nem, nem! tiltakozott a szőke hölgy; kést nem szabad
ajándékozni: az ellenségeskedést jelent.</p>
<p>– Hát nem vagyunk-e régi ellenségek?</p>
<p>– Épen most itták meg a békepoharat.</p>
<p>A herczegnő is közbeszólt.</p>
<p>– Ha valaki kést ajándékoz valakinek, hogy a rossz <span class=
"pagenum"><a name="Page_47" id="Page_47">-47-</a></span> omen el
legyen távolítva, mind a kettőnek mosolyogni kell egymásra.</p>
<p>És a két férfi mosolygott egymásra, míg a kést átadta és
átvette.</p>
<p>Akkor aztán Manassé elővette az olasz sonkát, melyen még a
sertésnek a négykörmü lába is meg volt hagyva s neki mérte a kést
mindjárt a sonka lábának keresztbe.</p>
<p>– Hisz úgy eltöröd a kést! rivalt rá Gábor úr.</p>
<p>– Miben?</p>
<p>– A csontban.</p>
<p>– Nincs olyan az olasz sonkában. Az olasz nem eszi meg a
csontot, hanem megtöri lisztnek s a földét trágyázza vele.</p>
<p>S azzal egy metszéssel ketté vágta a rejtélyt.</p>
<p>Olyan sonka volt az, a minek előbb lehúzzák a bőrét, mint egy
keztyűt, s aztán úgy töltik meg hússal.</p>
<p>Gábor úr visszahőkölt tőle.</p>
<p>– Dejsz akkor én ebből nem eszem. Az olasz szamárhúst tett
bele.</p>
<p>– Ne ijedjen meg tőle bátyám, mondja, hogy «Cannibal ante
portas!»</p>
<p>– Uram, ez magasfoku sértés! Cannibal az, a ki a magához
hasonlót megeszi. Ha most úton nem volnánk, s ha egy palaczkból nem
ittunk volna, ezért pisztolyra mennénk.</p>
<p>– Az ön pisztolyaival ugyan fölöttébb keresztyéni párbajt
lehetne vívnunk!</p>
<p>– Hogyan hiszed ezt?</p>
<p>– Nincsenek golyóra töltve.</p>
<p>– Ah, azt kikérem magamnak!</p>
<p>Gábor úrnak olyan zsebpisztolyai voltak, a mikről a csövet le
lehetett srófolni, s a lőkamrát akként megtölteni.
Harczképességének bebizonyítására rögtön lecsavarta az egyik
pisztolyáról a lőhengert s bámulva látta, – hogy nincs biz abban se
lőpor, se golyó.</p>
<p>– Megfoghatatlan! Én magam töltöttem meg mind a <span class=
"pagenum"><a name="Page_48" id="Page_48">-48-</a></span> kettőt.
Azóta a táskámat el nem hagyták. Én a táskámat le nem tettem sehol.
Hol tehették ezt?</p>
<p>A szép Dormándyné arcza olyan piros lett, mint a pipacs.
Panaszkodott, hogy mind az arczába ment a vér attól az erős
pálinkától.</p>
<p>Mire aztán Manassé még egy pohárkával töltött neki, azt állítva,
hogy az első pohár hevít, a másik hűsít, – s a szép hölgynek nem
volt bátorsága azt visszautasítani.</p>
<p>(De hát rosz lelkekkel van ez az ember társaságban, hogy azt is
tudja, a mit csak egy ember tud?)</p>
<p>Tudott pedig az még többet is. Tudta ez már azt is, hogy a szép
herczegnő két hónap mulva oly egyedül fog állni a világban, mint –
mint ő maga; – elhagyva és eltemetve. – Nagyon sokat tudott előre,
a minek még ekkor más boldog ember az ellenkezőjét álmodta.
Hajlamánál fogva skeptikus volt s ezt még jobban kifejté benne a
pályakör, melyet eddig megfutott. Minden nap érintkezett azokkal az
emberekkel, a kik azért beszélnek, hogy a gondolataikat
eltitkolják. Látta a népszerűvé lett papokat és főurakat keservesen
izzadó homlokkal betanulni a nép számára készült beszédeket, s
látta, hogy seprik ki az inasok a babérkoszoruk leveleit a
szobából. Csókolta a kezeiket a szép asszonyoknak, a kiknek a
kegyetlensége nem ismer határt; látta eszeveszetten lótni-futni a
hivatalszobákon keresztül az excellentiás urakat, mikor az utcza
megzendült, s hallotta őket kaczagni az ijedelmükben tett fogadások
fölött. Be volt avatva Cagliari herczeg családi titkaiba is épen
úgy, mint világbontó cselszövényeibe. Azt is tudta, hogy mi vár a
herczegnőre Rómában? Azt is tudta, hogy ez az egész föld itt a
lábuk alatt hogy készül megrázkódni nemsokára s földindulásában
torlaszokkal temetni el az utakat, a mik Rómába vezetnek.</p>
<p>És ezeknek az utitársaknak még arról mind sejtelmük sincsen. Ők
most jönnek a boldog Magyarországról, a hol még most a népcsoportok
testvéresülési banquetteket rendeznek; azok még csak az általános
csókolódásig vitték a <span class="pagenum"><a name="Page_49" id=
"Page_49">-49-</a></span> forradalmat, s mikor demonstrálni mennek,
esernyőt visznek magukkal. Ezek az utitársak még nem látnak
Olaszországban egyebet, mint a classicus népbölcsőt. Még csak azt
tudják, hogy a mit kiálltak, az vasuti calamitás; – nem sejtik,
hogy az már forradalmi zűrzavar. Már az éjjeli lármából az útféli
csárdában csak a brigantik szavát lesik ki, s nem is álmodják, hogy
azok szabadcsapatok zarándokai, kik Olaszország minden útjain,
ösvényein, vizein tódulnak észak felé s az a «la piccola
cenerentola!» a miről dalaik énekelnek, nem egy árva leány, hanem
egy árva ország!</p>
<p>Manassénál nem volt puszta véletlen ez a találkozás. A mit
megtudunk később.</p>
<p>A herczegnő behunyt szemmel, egy gyermek ártatlan bizalmával
rohant legnagyobb veszedelmébe.</p>
<p>Csak egy esélye volt rá nézve a szerencsés megszabadulásnak: ha
ellenségeit, a kik üldözik, megelőzheti.</p>
<p>Ma még, és talán napokig, talán hetekig a boldogság mámorában
úszik Róma is. A pápa megáldja a népet, s a nép megáldja a pápát, a
bibornokok hintaiba koszoruk röpülnek az erkélyekről, a papok a
szószékben hazáról és szabadságról prédikálnak. Olyan idő van, a
mikor még egy üldözött asszonynak is meg lehet a többi foglyokkal
együtt menekülni a börtönéből.</p>
<p>De holnap, holnapután, vagy egy hét mulva már mindez másképen
lehet, – s akkor újra becsapják a börtönajtót s jaj annak, a ki
elkésett kijönni, elbámulva a remekműveken, a mikkel a börtöne fel
van diszítve.</p>
<p>Azért siess, siess szép hölgy! Meg ne állj Rafael stanzái,
loggiái előtt, mikor a Vatikánon végig haladsz; hátra ne nézz a
sixtini kápolnában a végitélet óriási képét megbámulni; hanem siess
a saját itéletedet kikönyörögni, a míg azt kegyes mosolyra
széthúzott ajkak mondják ki, s aztán igyekezz kimenekülni a tulsó
ajtón, a mit nyitva találsz; mert a te börtönöd az!</p>
<p>Manassé azért választotta az Appennineken keresztüli
<span class="pagenum"><a name="Page_50" id=
"Page_50">-50-</a></span> utat Rómába, mert ez az egy még nyitva
volt; a többi már mind akadályokkal elállva, a mikben Blanka
üldözői okvetlenül megfogják magukat. – Utjukat állják császári
seregek, felkelő csapatok és kóbor rablók, mik a zűrzavarban egymás
sarkára taposnak. S addig Blanka ügyvédjével még a napfényes időben
rendbe hozhatja azt az ügyet, mely rá nézve vagy szabadság, vagy
holtig tartó kínszenvedés.</p>
<hr class="tb" />
<p>Gábor úr, miután a sonkát, megismételt kisérletek folytán,
tökéletesnek találta, azt mondá:</p>
<p>– Most már ki vagyok békülve Olaszországgal.</p>
<h3>VI.</h3>
<p>Gyönyörü is az az Olaszország! Az ember elvesztette a
paradicsomot, s akkor azt mondta az Istennek: «már most csináljunk
ketten együtt egy másodikat!» S csinálták Olaszországot.</p>
<p>A gyönyörteljes táj hivogat és maraszt. Fáj megválni tőle, mint
egy kedves álomtól.</p>
<p>Adorján Manassé nagy lemondást tanusított, a mikor sietteté az
utazást s nem engedett pihenőt tartani sehol. Kevés ember tette
volna meg azt a helyében, hogy az isteni Arno-völgyön keresztül a
rövidebb utat keresse, hogy kikerülje Florenczet, s megrövidítse
magának azt az időt, a melyben a legszebb földet láthatja – és
hozzá a legszebb eget: utitársnéja szemeiben.</p>
<p>Ezek nem gyönyörűségre, nem szívhajlamok ápolására ajándékozott
napok voltak.</p>
<p>Manassé tetteté, mintha az ő részén volna a türelmetlen
törekvés, mentül hamarább czélnál lehetni. El nem árulta magát,
hogy Blanka titkából tud valamit, s hogy az őt érdekeli. Úgy tett,
mint a kit saját fátuma kerget.</p>
<p>Nem mutatott aggályt, szomoruságot; folytatta az ügyvéddel
<span class="pagenum"><a name="Page_51" id=
"Page_51">-51-</a></span> a scurrilis tréfákat s került minden
érzelgésre vezető társalgást, a mire az olaszországi út olyan
nagyon kinálkozik.</p>
<p>Ez az út az olasz földnek legszomorubb panorámája.</p>
<p>A hajdankorban hatalmas, most aláhanyatlott városok,
félbehagyott templomokkal, elhagyott várak, mikből kifogytak a
herczegek; azután kopár, homokdombokkal hullámos pusztaságok,
mintha nem Olaszországon, de köves Arábián vezetne át az út;
ingoványok, miknek láttára az idegent könnyű borzadály futja át,
lankasztó kéjelmetlenség száll idegeire. A közel Maremmák
lázlevegője az; a malaria eltiltja az embert attól, hogy
felékesítse a földet. A hol az ember beteg, a föld is beteg lesz.
Széles, csendes tavak a völgyekben, miken nem járnak hajók;
szabályozatlan folyamok, mik kőrakásokkal terítik be a völgyeket;
vulkáni tájképek, miknek hegygerinczeire kigyótekervényben kúszik
fel az út; mély völgyek, hajdani tűzokádók kráterei fenekén
sötétzöld tengerszemek; sziklába vágott hosszú sor lépcsők;
tanujelei annak, hogy milyen mélyen kell leszállni a tűzisten
országában egy ital iható vízért? Vízrohamoktól aláásott
sziklatömegek, tetejükön házakkal, mik várják, hogy mikor zuhannak
le a mélységbe; sötét gesztenyeerdőkkel benőtt unalmas hegyoldalak,
mocsárlapályok, rongyos tanyákkal, miknek se ablaka, se teteje;
síremlékek, a mik hasonlítnak elhagyott kastélyokhoz és kastélyok,
a mik hasonlítanak síremlékekhez.</p>
<p>Hanem a rövidségen kívül még egy előnye volt ez útnak, a
járatlansága. A mindenünnen északnak siető szabad csapatok kerülték
azt; a csendes városokban, miket ez út érint, nincsen mit
keresniök. Olyan forradalom, mely a sienai respublicát
helyreállítsa, vagy Viterbót ismét a pápák székhelyévé tegye, nem
jön többet. Brigantik sem háborgatják ezt az útvonalat: gazdag
utazók nem járnak ezen.</p>
<p>Manassé ez unalmas úton hozta el az utitársait; de gyorsan és
biztosan.</p>
<p>Este felé, mikor Róma közelébe érkeztek, elkezdett esni
<span class="pagenum"><a name="Page_52" id=
"Page_52">-52-</a></span> az eső; még attól az élvezettől is meg
lettek fosztva, hogy szent Péter templomának kupoláját az
alkonyégen lerajzolva lássák: egy hosszú, egyforma, kertfalak közé
zárt út, megszakgatva kápolnákkal, síremlékekkel és csárdákkal,
fárasztá a türelmet, míg egyszerre a postaszekér megállt s a
postiglione azt mondá, hogy itt vagyunk a porta del popolónál, – a
hol az embertől megkérdik, hogy mi járatban van?</p>
<p>Ez tehát már itt Róma!</p>
<p>Észre sem vette az ember.</p>
<p>Hanem a főczél el lett érve. Azon nap estéjére, melyre Manassé
igérte, eljutottak a világvárosba.</p>
<p>Vajjon ellenfelük nem előzte-e meg őket?</p>
<p>A postiglione azon kérdésére, hogy hová hajtson az utazóival?
Gábor úr előkereste a jegyzőkönyvét s kiolvasta belőle a hotel
nevét, a mit még Bécsben feldiktált neki a vendéglős.</p>
<p>Tudniillik, hogy a vendéglősök valóságos szabadkőmüves
társaságot képeznek egymás között; megvan közöttük a reciprocitás:
vendégeiket városról-városra, kézről-kézre adják, sőt ajánló
leveleket is irnak mellettük.</p>
<p>– Ebben a vendéglőben németül is beszélnek.</p>
<p>Ez volt az előnye a kijelöltnek.</p>
<p>– Te is odaszállsz, ugy-e bár, a hová mi? kérdé Manassét
lekötelező nyájassággal Zimándy úr.</p>
<p>– A hol németül is beszélnek? – Köszönöm. – Ha megmondom a
hotelben, hogy magyar vagyok, összecsókolnak, – s aztán felteszik a
számlára a csókot; ha azt mondom, hogy német vagyok, megvernek s
felteszik a számlára az ütleget. Olyan helyet keresek, a hol, ha
beirom a vendégkönyvbe a hazámat «Transsilvania», azt fogják hinni,
hogy az Amerikában van: szomszédja Pensylvaniának; a yankeet még
respectálja az olasz.</p>
<p>– Sajnálom! szólt Zimándy úr. Annyi idegen közönyös ember között
jól esett volna egy…</p>
<p>– Egy ellenséget birni a közelben, egészíté ki mosolyogva
<span class="pagenum"><a name="Page_53" id=
"Page_53">-53-</a></span> Manassé a phrasist. Hosszabb ideig akarok
itt lakni, s nem maradok hotelben; hanem mihelyt a málhámat
megkapom a harminczadon, keresek valami kis magánszobát a Colossæum
körül, a hová besüt a nap reggelenkint s oda rejtem el
holttestemet.</p>
<p>Most egy fényesen kivilágított utczába fordul be a gyorskocsi.
Egy szegletház sarkán pompás szoborművű szökőkút okádta a
vizet.</p>
<p>– Ez a palazzo Cagliari, jegyzé meg Manassé, minden emphasis
nélkül.</p>
<p>Blanka önkénytelen kiváncsisággal dugta ki a fejét a
kocsiablakon, hogy meglássa azt a palotát, mely az ő férjének ősi
lakhelye, a hová őt az soha be nem vezette, s a minek belsejét nem
is fogja meglátni soha.</p>
<p>Manassé nem sokára csengetett a kalauznak. A kocsi megállt. Az
ifju leszállt, kezet szorított az utitársaival, a kik közül az
egyik, a férfi, azzal bocsátá el, hogy még okvetlenül találkozni
fognak, a másik, a szőke szépség azon reményét fejezé ki, hogy
talán még valahol látni fognak együtt valamit, a mit látni érdemes;
a harmadik, a herczegnő, nem szólt semmit.</p>
<p>S ezzel az ismeretlen, a véletlen találkozó, eltünt a szeme
elől. Elment magát eltemetni abba a nagy sírba, a melybe annyi nagy
emberek, országok, népek és istenek vannak eltemetve, a hol neki is
lesz helye elrejteni valahová a holttestét. Csak hogy a holttestnek
még élő szíve van, s viszi magával a szivébe lőtt nyilat.</p>
<hr class="tb" />
<p>A herczegnő pedig kiséretével együtt hajtatott a hotelbe, a hol
németül is beszélnek.</p>
<p>A hotelier érkeztükre lesietett a vendégek elé. Finom, udvarias
ember volt.</p>
<p>Gábor úr természetesen azon kezdé, hogy ők a bécsi vendéglőstől
ide vannak utasítva, s megmondá a herczegnő nevét.</p>
<p>E név hallatára a vendéglős összecsapta a kezeit s azt
<span class="pagenum"><a name="Page_54" id=
"Page_54">-54-</a></span> a betüt engedé ajkain kiszaladni, a mit
különben az olasz kimondani nem tud, csak a nagy csodálkozás
perczében képesül rá a nyelve.</p>
<p>«Cz! cz! cz!»</p>
<p>– S nem érte excellencziátokat semmi baj az úton?</p>
<p>– Minek ért volna?</p>
<p>– Megérkezésük jelezve volt bécsi ügynökünk által hotelünkbe a
mai napra, s mi a szállást készen tartottuk önök számára; de
ugyanekkor még egy másik vendég is volt előre bejelentve hozzánk;
előkelő úr Magyarországból, ki szintén első emeleti szállást
óhajtott. S ma délután kapjuk a tudósítást, hogy ezt a vendégünket,
a vele utazó társasággal együtt, Monte-Rossonál a szűk
hegytorkolatban a rablók elfogták, valamennyit magukkal vitték a
hegyek közé, s most váltságdíj-fizetésig ott tartják. Megrettenénk,
hogy önök is ott vesztek.</p>
<p>– Nem. Mi Orvieto felé jöttünk.</p>
<p>– Az a szerencséjük.</p>
<p>– Mi a neve annak az úrnak, a kit elfogtak a rablók? kérdé
felvillanyozott tekintettel a herczegnő.</p>
<p>– Hja, az olyan czifra név, hogy én azt össze nem tudom szedni
így könyv nélkül, mondá a vendéglős; hanem majd kikeresem a
levelezéseim közül, s felküldöm kegyelmességednek leirva.</p>
<p>Blanka alig vetette le utiköpenyét a szobában, midőn a pinczér
hozta az ezüstfényű tálczán a leirt nevet.</p>
<p>«Conte Benjamino de Vajdár.»</p>
<p>Blanka balját feldobbanó szivére szorítá, s ragyogó szemekkel,
megdicsőült arczczal, csak e szót rebegé:</p>
<p>«Van!»</p>
<p>Maga sem vette észre, hogy a mikor e szót kiejté, jobbjának
összeszorított öklét kinyújtott hüvelykujjal emelé az égre.</p>
<p>Azután arra kérte a pinczért, hogy vigye át a névjegyet a vele
jött úrnak is. <span class="pagenum"><a name="Page_55" id=
"Page_55">-55-</a></span></p>
<p>Zimándy úr pedig e név olvastára egy arany borravalót nyomott a
pinczér markába.</p>
<p>Az pedig gondolta magában, hogy furcsa emberek lehetnek ezek, a
kik egy gyászhír hallatára hálát adnak az Istennek s aranyat a
hirnöknek.</p>
<p>Blanka herczegnő egész lényét remegni érzé, mintha egy
ismeretlen szellem földöntúli igézete folyná körül. Üldöző dæmona e
szóval rémíté meg lelkét: «Rómában templom van sok; de Isten egy
sincs!» – Olyan káromlás, melyet nem birt lelkéből kiirtani többé.
Együtt repült vele az denevérszárnyakon. Most egyszerre megtörtek a
dæmon-szárnyak s a kisértő lehullt a porba.</p>
<p>Van. – Volt. – És talán még «Lesz» is?</p>
<p>Meg kell-e ismernie egykor, a ki őt idáig betakarta, azt, a ki
«egy» és «minden»? A kinek nem kellenek égő oltárok, sem hekatombák
megtört szivekből? – Vagy elhagyta őt az emberrel együtt, a ki «ŐT»
ismeri és senki mást?</p>
<p>Ave Máriára szóltak a harangok.</p>
<p>Blanka letérdepelt és imádkozott.</p>
<h3>VII.</h3>
<p>Blanka herczegnő azért imádkozott oly áhitatosan, hogy védjék
meg őt az égiek a varázs ellen, mely lelkét tőreiben tartja. Ne
engedjék többet közelébe jutni azt a férfit, ki vakmerő homlokkal
azt meri mondani: «én azt követelem a nőtől, hogy a férjének ne
csak hitvese, de szeretője is legyen!» a ki puszta ránézésével
képes ellenfelét elűzni; – a ki nem imádkozik, nem esküszik s mégis
teljesül az, a mire gondol s mégis megtartja azt, a mit kimond; ki
még az ellenségén sem áll boszút, ha a szívének azt fogadta, hogy
nem teszi.</p>
<p>A herczegnő azt hitte, hogy varázslat az, a mi a szívét fogva
tartja: több volt az annál, egy felébredő szenvedély volt az, a mit
táplálnia kell éjszakai könyhullatásaival, s vagy idvezülni, vagy
elveszni miatta. <span class="pagenum"><a name="Page_56" id=
"Page_56">-56-</a></span></p>
<p>Azt hitte, hogy küzdhet ellene. Mennyei segítséggel.</p>
<p>Az a kisértő tájkép, a holdszigeti völgy egyszerű lakóival, majd
el fog mosódni lassan emlékezetében a világváros pompája
közepett.</p>
<p>Megérkezésük a nagy hét első napjaiban történt. Blanka egész
tervet készített magában a következő napokra.</p>
<p>A templomokat végigjárni: meghallgatni a Sixtinában a tenebrék
magasztos ünnepélyét; meglátni a lábmosást, végig nézni a cœnát,
elfogadni az egyházfő bűnbocsánatát a trónteremben, érinteni a
szent ereklyéket, együtt térdelni a hivőkkel a feltámadás nagy
ünnepélyén s aztán elzokogni a panaszát az Isten helytartója előtt
s bűnbánatos könyeivel nedvesíteni a szent ember lábait. – Ez talán
visszaszerzi majd azt a nyugalmát, a mi az üdvösség alapja.</p>
<p>Másnap korán reggel hivatta a maitre d’hotelt; elmondta neki,
hogy szerezzen hármuk számára mindezen magasztos helyekre
bebocsátási engedélyt.</p>
<p>Erre hallatott még csak a becsületes olasz számlálhatatlan
sokaságú «cz» betűket.</p>
<p>– A Sixtinába! A tenebréhez! A benedictiohoz! Sőt még a
glorificatiohoz is! Cz cz cz cz cz cz! Nincs annyi millió forint! S
még épen három személyre! Cz cz cz hnn! Hamarább lehetne egyenesen
a paradicsomba belépti jegyet kapni! Angol myladyk, spanyol
herczegasszonyok, német fejedelemnők könyörögnek térden állva az
ilyen gratiáért: még sem juthatnak hozzá! Az csak kevés
választottnak adatik, rettentő protectio mellett. Legfeljebb a
szentpétertéri karzatok valamelyikére lehet még három jegyet kapni;
de azt is hátul! cz cz cz; leghátul cz cz cz; nagyon hátul! és igen
nagy árért! Majd megpróbáljuk, onnan is rettentő szépet látni, oh,
oh, oh! A benedictio a loggiáról! A három tiara! Ő szentsége meg
fogja áldani a római seregeket, a mik az osztrákok ellen indulnak a
háborúba. A derék Ciceruaccio fogja vinni a trikolor zászlót. Ott
is rettentő tolongás lesz! <span class="pagenum"><a name="Page_57"
id="Page_57">-57-</a></span> Rendesen agyonnyomnak tíz-tizenkét
asszonyt. De a Sixtinába! Óh, az lehetetlen. Most! Cz cz cz
hhn!</p>
<p>Az olasz szaladt is, nem várt több beszédet, hogy legalább
karzati jegyet kaphasson azoknak a vad embereknek, a kik azt
hiszik, hogy Rómában a Vatikánban is olyan könnyű a husvéti
ünnepélyre bejutni, mint odahaza – Bukarestben!</p>
<p>Blanka leverten panaszolta el sikertelen jó szándékát
ügyvédjének, a ki aztán azzal vigasztalta meg, hogy nem is nőknek
való abba a tolongásba belekeveredni; majd sokkal kényelmesebben el
lehet mindazt olvasni a hírlapokból.</p>
<p>A herczegnőnek pedig annyira kegyeletes ohaja volt ez, hogy
meghiusultára könyek tódultak a szemébe; hanem azokat ő el tudta
titkolni.</p>
<p>Zimándy úr aztán elment egy kis kémszemlészetre.</p>
<p>Alig telt bele egy óra, midőn diadaltól ragyogó arczczal tért
vissza a hotelbe, s köpczös termete daczára futott fel a lépcsőkön.
Nem is igen törődött vele, hogy a herczegnő épen akkor fodroztatta
a haját. (Mért nem sietett vele jobban!)</p>
<p>– Megvan minden! Kiálta örömtől és szaladástól elfuladtan; a
lehetetlenség ténynyé változott. Itt vannak a bebocsátási
engedélyek mindhármunk számára.</p>
<p>E szóra Dormándyné is kiszaladt a szobájából, a herczegnő is
felugrott a székéről s közre fogták a jó hír hozóját.</p>
<p>– Hová? Merre?</p>
<p>– Hát mindenüvé! A tenebréhez, a lábmosáshoz, a tizenhárom
apostol vacsorájához, a feltámadáshoz, az ereklyékhez, a
benedictiohoz; a hová csak fentartott helyeket különösen kegyelt
személyeknek osztogatnak. Mindenütt jelen lehetünk.</p>
<p>– De hát hogy jutott ön ezekhez? kérdé mind a két hölgy
kiváncsian.</p>
<p>– Hm. Nagyon furcsa dolog ez. Hát a mint sétálok <span class=
"pagenum"><a name="Page_58" id="Page_58">-58-</a></span> nagy
dühösen végig a korzón s taszigálom le az embereket a szűk
járdáról, egyszer csak megfog valaki hátulról s azt mondja
magyarul, hogy «festina lente!» Hátra nézek: hát az én arianusom
áll előttem.</p>
<p>– Manassé! szólt ijedten a herczegnő.</p>
<p>– Igen, Adorján, mondá Gábor úr, kinek sehogy sem tetszett az,
hogy a herczegnő a keresztnevén említi az ifjú embert. – Kérdi
tőlem, hogy rendben vagyunk-e már a dolgainkkal?? Dehogy vagyunk,
mondám; s aztán elpanaszoltam neki, hogy a nagyheti ünnepélyekre se
kaptunk engedélyjegyet. Teljes lehetetlen még csak közelíteni is a
Vatikánhoz.</p>
<p>– No hát én lehetővé teszem! szólt azzal a fatalis komoly
pofával, a miről az ember soha sem tudja, hogy tréfál-e vagy
imádkozik? «Csak nem képzeled, hogy a mi annyi igazhivő spanyol
herczegnek meg nem adatik, azt megadják neked, bukott osztrák
diplomatának, a kinek még a nagykövetjét is elkergették Rómából s
hozzá még a ki ariánus vagy!» – «Majd meglátod.» Szólt, s azzal
hónom alá öltve karját, vitt magával egynehány tekervényes utczán
keresztül, míg egy palota elé ért velem, mely előtt fegyveres őr
állt; ott átadta a látogatójegyét a kapusnak, arra bebocsátottak
mindkettőnket egy szobrokkal körülrakott előszobába. Adorján ott
elhagyott; őt egy titkárforma ember bevezette a mellékszobába, a
honnan nem sokára kijött s kezembe nyomta ezeket a jegyeket:
tessék! «De hiszen te bűvész vagy!» mondám neki elbámulva. Mire ő
azt mondta: «Ne higyje pedig, bátyám, hogy Cagliostro vagyok, s
magam is csodákat tenni jöttem Rómába, egyszerű a magyarázat. Ez
itt a franczia követség palotája. Rossi úr nekem korábbi időkből
kegyes pártfogóm: családjához járatos voltam. Most felkértem őt,
hogy szerezzen nekem két magyar utazó hölgy és kisérőjük számára
jegyeket az ünnepélyekre. S ő rögtön adott, a mennyit csak
kivántam. Most már aztán csak «szemesé a vásár»; mert hát annyi
jegy van kiadva, mint a mennyi <span class="pagenum"><a name=
"Page_59" id="Page_59">-59-</a></span> ember a sixtini kápolnába
befér. Azon legyenek önök, hogy bejussanak.</p>
<p>A herczegnő úgy örült a jegynek, mint egy gyermek.</p>
<p>Legbensőbb óhajtása teljesült! Megadatott az alkalom lelkét
elmeríthetni a szent szertartások szenvedélyoltó hűs forrásaiba,
odamenekülhetni forró szenvedélye elől a bűnbocsátó, lélektisztító
oltár közelébe; s a mi örömét növelte, az volt, hogy ezt az üdvre
vezető útat épen azon ember nyitja meg előtte, a ki elől ő
odamenekülni óhajt; pedig ha az is érez iránta valamit e
szívdobbantó szenvedélyből, akkor tudnia kell, hogy a lelki
kibékülés őket elválasztva tartja, s csak a végső kétségbeesés, a
megtört hit, az összeomlott remények tehetik lehetővé, hogy valaha
hozzá közeledjék.</p>
<p>És ő még segít neki a menekülésben!</p>
<p>Blanka úgy tapasztalá, hogy mentül messzebb távozik tőle, annál
magasabbá válik annak az alakja.</p>
<p>– S hogyan hálálta ön meg neki ezt a szivességet? kérdé meleg
hangulattal Gábor úrtól.</p>
<p>– Nagyon rosszul. Mikor már kezemben voltak a milliókat érő
drága engedélyjegyek, akkor vettem észre, hogy ez reánk nézve mind
halott kincs. «Ugyan édes ellenfelem, mondék neki, ha már ennyi
szivességet tettél velünk, tetézd meg még egygyel. Eredj vissza s
kérj még egy jegyet a magad számára is, s aztán légy vezetőnk.»</p>
<p>– Ön meghítta őt, hogy legyen kisérőnk? kiálta fel a herczegnő
megrettenve.</p>
<p>– Persze, hogy furcsa dolog volt az; szólt nevetve Gábor úr. Egy
ilyen Krisztus-tagadót arra kényszeríteni, hogy az egész passiót és
glorificatiót végig nézze; olyan, mintha az ördögöt tömjénfüsttel
traktálnák meg. Nagyon húzódott tőle, azt mondta, hogy mi jogon
tolakodjék ő fel kisérőnek két hölgy mellé, a kik őt erre nem
kérték? hogy az lehet azokra nézve kifogás alá eshető ajánlkozás s
más efféle haszontalan ürügyeket; de utoljára categorice elfogtam:
no hát ne a hölgyeket kisérd, hanem engem vezess, <span class=
"pagenum"><a name="Page_60" id="Page_60">-60-</a></span> mint
hazámfia, barátom; a ki magamban sehova oda nem találok, s nálad
nélkül a Vatikán helyett beletévedek a katakombákba; soha ki nem
találok belőle. Utoljára is meg kellett adnia magát a hitetlennek,
s jönni fog velünk templomot járni.</p>
<p>A herczegnő úgy tapasztalá, hogy az angyaloknak szárnyaik
vannak; egy percz alatt elrepülnek a halandó mellől s itt hagyják
azt a földön.</p>
<p>A helyett, hogy a csábító varázs elől a hűs regiókba menekült
volna, a hová nem süt a nap, csak a csillagok s a martyrok fejének
gloriái, még oda is kisérőül nyerte maga mellé azt, a kitől édes
irtózattal van eltelve egész valója; a kinek lelkével úgy
összezavarta a saját lelkét, hogy nem bírja azt kiszabadítani
belőle. A kitől fél; úgy fél, mint egy szűz attól a férfitól, a ki
azt kivánja tőle, hogy legyen nő: egy más világ lakója, a mely
talán boldogság, de mégis csak egy halálon keresztül lehet hozzá
jutni.</p>
<h3>VIII.</h3>
<p>Manassé még az nap délután meglátogatta a herczegnőt.</p>
<p>Érdekes ujságot is hozott neki, a mit megtudnia szükséges volt.
A herczegnő málhái megérkeztek s már a harminczadon vannak. A
gyorskocsis által hozott hír szerint a rablók nem a diligenceot
tartóztatták föl, melyet carabinierik kisértek, hanem csak egy
urat, a kinek nagyon sietős útja volt, s a ki külön fogattal
vágtatott Jesiből Róma felé. Ezt magukkal vitték a hegyek közé, s
azután egy levelet hoztak tőle, melyet az utánuk jövő postillionnak
adtak át. E levél Cagliari herczegnek szól Bécsbe. Valószinűleg a
váltságdíj iránt szól. Minthogy pedig a levelezés most a Romagna és
Bécs közt sok akadálylyal jár, valószinűleg a kiváltás késni fog
odáig, a míg – – ez a mostani népszerű kormány a helyén marad.</p>
<p>Ez figyelmeztetés volt a herczegnőnek, hogy az ő ügyének
<span class="pagenum"><a name="Page_61" id=
"Page_61">-61-</a></span> az alatt jó lesz eldöntéshez jutni, mert
nagy különbség lesz az itéletre nézve, hogy milyen légáramlat jár a
Vatikán körül?</p>
<p>Manassé egy szóval sem árulta el, hogy tud valamit arról, hogy a
herczegnőt válópöre hozta ide. Ez már szabadságot ad egy férfinak a
válni készülő nőt független nőnek tekinteni. Manassé úgy közelített
Blankához, mint a kiről azt tudta, hogy herczegnő és hitves.</p>
<p>A málhák megérkezte nagy zavarból szabadítá ki a hölgyeket; most
már tökéletes toillettet csinálhattak, a mi kedélyhangulatukat
meglehetősen megjavította.</p>
<p>Manassé két dolgot került nagyon: a herczegnőnek udvarolni s a
szent dolgokból gúnyt űzni.</p>
<p>Mikor legelső óhajtásukra estenden körülvezette őket kocsin az
ünnepi pompától ragyogó templomokba, maga kiült a bérkocsis mellé,
s onnan figyelmeztette a hölgyeket az útba eső monumentális
épületekre. S aztán elvezette őket abba a templomba, a hol
megláthatták az idvezítő testétől emlékezetessé lett három szeg
másolatait; miknek egyik eredetije a Szent-Péter templomában
őriztetik, a másika a vaskorona abroncsát képezi. Maga is vásárolt
ez utánzatokból egyet emlékül a cistercita atyáktól; onnan elvitte
a hivőket szent Ágota madonnájához, és a drágakövekkel elhalmozott
Krisztus-bábhoz, a bambinohoz, s elmondá nekik a szép legendákat, a
mik a két szoborhoz vannak kötve.</p>
<p>– Minden gyöngy, minden drágakő, a mi e szobron ragyog, egy
teljesült óhajtás emléke; de a költészet, a mi azokat
körülsugározza, még a gyémántoknál is fényesebb. Az olajfák hegyén
nőtt békefa gyökeréből faragva, maga az evangelista kezével; aztán
a tengerbe dobva, a hullámok által a Tiber torkolatáig szállítva, s
onnan kegyeletes kéz által az Ara Cœliba elhelyezve. Ez a szobor
legendája, a mihez a népköltészet folyvást újakat told. A
templomból ellopták, kicserélték, helyette másikat készítettek; de
az igazi «pólyás gyermek» éjszaka visszatért magától a szent
<span class="pagenum"><a name="Page_62" id=
"Page_62">-62-</a></span> lakhelybe s zörgetett a templomajtón.
Pedig se keze, se lába. Az imádat költészete örök szépség!</p>
<p>Magasztalás és hitetlenség ugyanazon szóban!</p>
<p>Azután elvitte a herczegnőt az edessai képhez. Gyönyörű legenda
van ahhoz is fűzve. Halálos beteg asszonyhoz hítták a Megváltót,
hogy csodatevő erejével gyógyitsa. Nem mehetett már. Híva volt. A
Golgotára. De mégis segített a benne bízó betegen. Halálveritéktől
izzadó arczára teríté kendőjét s a kendőn ott maradt az arcz,
töviskoronájával együtt. Azt küldé el a haldokló nőnek, s ez
meggyógyult tőle. Ez az edessai kép.</p>
<p>Manassé oly pietással mondá el a legendát Blanka előtt, mint a
ki tudja szeretni azt, a mit hinni nem tud.</p>
<p>Szerzett az ájtatos hölgyek számára szentelt pálmákat,
aranyozott levelekkel, s a három szent fa őreit megvesztegeté, hogy
egy-egy levélkét engedjenek nekik elvinni az apostolok ültette
narancsfákról.</p>
<p>Nem mutatott hitetlen képet a sekrestyések előtt, kik az
ereklyék csodaerejét magyarázták, s midőn Blanka térdet hajtott a
sokszor felékesített madonna-szobor előtt, félrevonult mellőle,
tudta, hogy az is fogadást tesz most és imádkozik.</p>
<p>Soha nehezebben teljesíthető imát nem sóhajtottak fel a szent
szűzhöz.</p>
<p>Blanka azt könyörögte az égi királynétól, hogy szabadítsa őt meg
üldözőitől, s ne engedje eltántorodni a kisértetben. – És ugyanarra
a kézre volt bízva a megszabadítása is, a melyre az eltérítése. A
kisértő és a megszabadító egy személy volt. Ott állt mögötte.</p>
<p>A különben is oly fogékony, gyermeteg kedélyű hölgy, ki folyvást
kolostori légkörben növekedett, s onnan egyenesen a szenvedések
iskolájába lépett, titokteljes ihlettségtől áthatva járt a nagy
emlékek között, mik a megszentelt mult égig érő alakjait hozzák
közel, s azt hivé, hogy e szent borzadályt a tagadóknak is érezniök
kell.</p>
<p>Mikor elmondá előtte Manassé a szent lándzsa történetét
<span class="pagenum"><a name="Page_63" id=
"Page_63">-63-</a></span> a Veronika-kápolnában: hogy ütött sebet
azzal a római lictor Longinus a Megváltó oldalán, s hogy vakult meg
abban a pillanatban; de Mária fiának négy csepp vére hullott
szentségtörő kezére, s a mint e vért szeméhez dörzsölé,
visszanyerte látását és megtért, szentté lett: akkor az a
gondolatja támadt Blankának, hogy hasonló csoda nem történhetnék-e
meg másodszor is az életben?</p>
<p>E napnak az éjszakáján erről álmodott.</p>
<p>S most már alakot tudott adni a fogadásának.</p>
<p>Ha a szent anya kiszabadítja őt e nagy szorongattatásából, ha
kötelékeiből kimenekülhet, hogy ismét szabad legyen, akkor oly
gyémántot fog neki megszerezni, a minél fényesebb nem ragyog
fejének koronáján: – ezt az ifjut.</p>
<p>Azt hitte, hogy elég gazdag egy ilyen gyémántot megvenni.
Szivében egy egész világ – és semmi adósság rajta. Most már nem
félt tőle. A csodatevő ereklyéből annyi erőt merített, hogy már
most ő gondolt a hódításra.</p>
<p>A következő napon már korán reggel eljött védenczeiért Manassé.
Sietni kell, hogy a sixtini kápolnába jókor bejuthassanak.</p>
<p>A világ legnagyobb piaczára, a Szent-Péter-térre jutva,
kocsijukból le kellett szállni s úgy törni utat a néptömegen
keresztül a Vatikán bejárásaig. Most már Blanka kényszerítve volt
vezetője karjába fogózni és szorosan melléje simulni. Egészen
rábízta magát. Az már tudta itt a járást, s meg tudta válogatni,
hol használ a szép szó? hol az erélyes tiltakozás? kit kell ököllel
félretaszítani az útból? kit lehet megszelídíteni egy pár markába
kent lirával? Sikerült neki elvégre a legjobb szegletek egyikét
elfoglalhatni a Sixtinában s Blankát felállítani egy zsámolykára,
melyet összehajtott állapotban, eldugva hozott magával a felső
kabátja alatt. Onnan mindent jól láthatott a herczegnő, s egyúttal
meg volt védve attól, hogy az embertömeg által órákig összesajtolva
tartassék.</p>
<p>Szegény herczegnő, még akkor nem tudta, csak később <span class=
"pagenum"><a name="Page_64" id="Page_64">-64-</a></span> a
gyóntatója világosította fel róla, hogy ez által is nagy vétek
elkövetésére csábíttatott el: ez az elrejthető zsámoly az angol
eretnekek találmánya, kik enyhíteni akarják ez által asszonyaik
szenvedését a szent szertartások alkalmával; holott azt mindenki
türelemmel végig tűrni köteles, s mikor Megváltója a kereszten
függ, a saját kényelmére nem szabad gondolnia. Ezt nem tudta a
herczegnő s a gondos figyelem tetszett neki.</p>
<p>A «tenebre» (a sötétség olaszul) egyike a vatikáni pompa
legmeghatóbb jeleneteinek. A gyász pompája. A sixtini kápolna
egészen feketével behúzva, csupán tizenhárom viaszgyertya sárga
fénye küzd e sötétség ellen, melynek mélyéből, mint sírboltból
felhangzó zsolozsmák, zendülnek fel a zsoltárok: a lamentatiók, a
búbánatos antiphona szavai láthatatlan alakok ajkairól.
Emberarczokat alig lehet kivenni. A kik ott a kereszt körül
mozognak, mintha élő árnyékok volnának.</p>
<p>Azután elkezdik a gyertyákat eloltogatni. Tizenkettőt, a sárga
viaszgyertyákat mind. Utoljára csak a középső marad égve, a nagy
szál fehér viaszgyertya, az a Jézus.</p>
<p>S e napelsötétülési világgyászban megzendül a láthatatlan
chorusból a Miserere, Allegri világhírű zeneműve; melynek mysticus
hangjai a golgotai jelenetet beszélik el, hangok, mikben a kínzott
Megváltó halálos végmondatai vannak kifejezve, a liktorok átkos
hahotája, s a szent asszonyok siralma, közéjük zendül a megnyílt
sírhalmok halottainak irgalomkiáltása, a recsegés, melytől az
égkárpit végtől végig hasad s a megnyilt égből az angyalok panaszos
hymnusa. Mindez oly ellenállhatlan malaszttal tölti el az emberi
kedélyt, mely alól semmi skepsis nem képes megóvni. Megráz,
megreszkettet az minden erőt, megbénít minden gondolatot, úrrá
teszi a képzeletet a bölcseség fölött.</p>
<p>Mikor a nagyszerű gyászszertartás végeztével a közönség elhagyta
a Sixtinát, Blanka gyászfátyolán keresztül figyelemmel vizsgálta
kisérője arczvonásait, ki őt karján <span class="pagenum"><a name=
"Page_65" id="Page_65">-65-</a></span> vezette. A szokott mélaság
volt azokon, mely ellentéte a tompult (blazirt) egykedvűségnek, de
még sem rokona az ihlettségnek. A mélaság azt árulja el, hogy a
gondolatok túljárnak a láthatárokon.</p>
<p>– Ön többször is hallotta már a Misererét? kérdezé a herczegnő
Manassétől.</p>
<p>– Most harmadszor hallom. Másodszor a Sixtinában. Egyszer a
bécsi István-templomban.</p>
<p>– Én úgy tudtam, hogy ezt nem szabad másutt előadni, csak
Rómában.</p>
<p>– Nem is szabad. Mert Allegri partituráját nem adják senkinek.
Hanem a bécsi karnagy megtette egyszer, hogy a tenebre alatt a
sötétben a kalapjába dugott papirra lehangjegyezte az egész
melódiát s aztán otthon Bécsben betanította. Ennek az előadásán
voltam jelen. A jó bécsi nép nevetett rajta.</p>
<p>– Hogyan? nevetett?</p>
<p>– Nem dæmoniacus rohamból tette, hanem azért, mert ugyanez a
zene, a mi a Sixtina tenebrejében oly megragadó összhang: a Sixtina
nélkül egy groteszk zűrzavar.</p>
<p>– Engem, megvallom, hogy nagyon meghatott e magasztos
szertartás, szólt közbe Zimándy úr. Az ilyen magamforma eretneket
holmi gyönge convertitai rohamok környezik ilyenkor.</p>
<p>Manassé odatekintett; de nem Gábor úr arczára, hanem a szép
Dormándynééra, a miért az szeretett volna neki – egy töviskoszorút
nyomni a fejébe. – Tetőtől talpig hitetlen pogány.</p>
<p>Blanka pedig arra gondolt, hogy a mi sugár az egyik «Saulus»
szemeit felvilágosítja, lehetetlen, hogy a másikat is látóvá ne
tegye.</p>
<p>Manassé látta is jól, a mi Gábor urat úgy besugározta, de azok
nem voltak szent sugarak.</p>
<p>Régóta megfigyelte ő azt, hogy a herczegnő két kisérője érti
egymást. – Jöhetnek olyan külső körülmények, a <span class=
"pagenum"><a name="Page_66" id="Page_66">-66-</a></span> mik a
tenebre és benedictio hatását oda tökéletesítik, hogy Gábor úr mint
a katholikus egyház híve tér haza – s a herczegnő egyedül
marad!</p>
<p>Blanka nem is álmodott ily lehetőségről; annyira hívő volt, hogy
még a jó barátokban, sőt még a jó barátnékban is hitt!</p>
<h3>IX.</h3>
<p>A tenebrenek késő este van vége. A miserere véghangjai után a
sötétben mozgó alakok dübörögve hullnak térdre, sarkaikkal
tombolnak a földön s jajkiáltásaik jelzik a keresztrefeszítés
pillanatának gyászát, mire megnyilnak a Sixtina ajtajai s a
közönség előtt feltárul a «királyi terem» vakító fénynyel
megvilágítva. A nap végződött.</p>
<p>Másnap nagyon korán reggel ott kellett már lenni Manassénak a
híveivel, hogy egy kis helyecskét kapjon számukra a királyi
teremben.</p>
<p>A Vatikán már hajnal óta nyitva volt és minden terme tömve
tolongó csoportokkal; idegen utasok és olasz földnép összevissza
keverve, a kik azt sem tudják, hol kezdjék el a bámulást? e
halmazában a kincseknek, mikkel a világuralom, a kegyelet, művészi
kéz és fejedelmi pazarlás telezsúfolt egy óriási palotát, a melybe,
a ki reggel bemegy, este jön ki belőle s meg nem pihent sehol. S
jól van intézve, hogy kincs és művészi remek a tóduló nép özönét
szétossza: így juthat a nap nevezetes pompájához a választottak
serege, mely még mindig legió.</p>
<p>Blanka és kisérői a királyi terembe csupán Manassé hadvezéri
taktikája mellett juthattak el ezúttal. Onnan egy pillantást
vethettek a Sixtina-kápolnába, mely e napra már egészen fehérrel
volt bevonva, még az oltár is (az Eucharistia emlékére) – s egy
másik tekintettel a Paulina kápolnába, mely ezen az egyetlen napon
szokott megnyitva lenni. Ez a szent sír. Megérkeztükkor már a pápa
eltávozott a Paulinába a szent kehelylyel, melyet ott a nagy
hamvvederbe fog letenni. A chorus egy része a Sixtinában
<span class="pagenum"><a name="Page_67" id=
"Page_67">-67-</a></span> énekelt, másika a Paulinában, egymásnak
felelgetve. S a királyi termen végig vonult az ájtatos
processió.</p>
<p>Ott vonult el szemeik előtt az egész világ!</p>
<p>Az a világ, a mely volt ezer év előtt, és megmaradt olyannak, a
milyen volt ezer év előtt. Zarándokok a föld minden részéből, a hol
csak hívők laknak; Syriából és a délszigeti és chinai missiókból,
Abyssiniából és Oroszországból, szerzetesek, remeték, vitézi
rendek, biborpalástban, aranykoronákkal és hátratűrt csuklyákkal,
szőrcsuhában és mezítláb, faczipőkben, keresztvégű botokkal, mikről
kobak függ alá s drágaköves pásztorgalymókkal; öveikről lecsüggő
olvasókkal, köpenyeiken szent Jakab kagylóival; helveták, a
kantonok pallosaival; minden fegyver hegye, s minden tekintet a
föld felé irányozva. S azután a nőszerzetek változatos jelmezű
alakjai: az a női köntös, a min a divatnak nincs hatalma; szemek, a
mikben nincs epedés, ajkak, a miken nincs nevetés soha. Egy
végeszakadatlan látvány, mely fogalmat ád arról a hatalomról, mely
körülövezi az egész földet, s egyenlősíti a századokat. Ez a menet
most is ugyanaz, a mi ezer év előtt volt, ez alakok most is
ugyanazok. A horizon egyik felén lemennek, a másikon
visszajönnek.</p>
<p>A zarándoksereg hosszú menetét bezárja a tizenhárom apostol.</p>
<p>A föld tizenhárom nemzetéből választott papok, földet seprő
hófehér ruhában, turbán alakú fövegekkel, a kik letelepesznek egy
kerek emelvényre, míg odajön hozzájuk a Paulina sötétjéből
fölmerülve, egy szelid, folyvást mosolygó arczú alak, minden pompa,
ragyogás nélkül. Senki se mondaná róla, hogy ez a fejedelmek
fejedelme: a pápa. Oly szerényen, oly alázatosan közeledik
«társaihoz»; lehajlik lábaik elé, leoldja sandaljaikat, a
bussolantik arany medenczét visznek előtte, izsóp-illatos
langyvízzel; azzal mind a tizenháromnak megmossa a lábát,
megtörülgeti lágy gyapotkendővel és aztán megcsókolja; a
kincstárnok mindegyiknek átnyujt egy piros selyem <span class=
"pagenum"><a name="Page_68" id="Page_68">-68-</a></span> erszényt,
abban egy nagy arany és ezüst érem, egyfelől a pápa arczképével,
másfelől a lábmosási jelenettel.</p>
<p>Az egyházi menet után tóduló tömeg aztán, mint a zuhatag ragadta
magával Blankát és kisérőit, nem kellett már útmutató, az ár vitte
őket az igaz úton, keresztül a vestibulumon, a királyi lépcsőn,
Constantin tereméig, a hol a «Cená»-hoz volt megterítve.</p>
<p>Ott ült már a tizenhárom apostol (a tizenharmadik az «angyal», a
ki szent Gergely lakomáihoz meg szokott jelenni), előttük egy kosár
tele virággal, ezüst tányérok és kések, az asztalon a húsvéti
bárány. Az egyházfejedelem körül jár s arany tálból ételt oszt
nekik: ráklevest és sült halakat. Minden, a mi az asztalon van, a
vendégeké: étel, virág és ezüst. Azt kosaraikba rakják és
elviszik.</p>
<p>Innen az embertömeg cataractái sodorják tova a hivőt és hitetlen
bámulót, míg a nagy tengerbe beomlanak: a Szent-Péter
templomába.</p>
<p>A tömeg nagy részét elvonják a szent Veronka-szobor előtt
kirakott legnagyobb ereklyék: a zarándokok körülfogják Szent-Péter
sírját. Manassé Blankát, ki, hogy el ne tépjék tőle, két kézzel
kapaszkodott a karjába, egy oldaltransepthez igyekezett eljuttatni,
melyhez egy kimagasló trónmennyezet volt a jelmutató pharos. Az
ügyvédet és Dormándynét egy másik ága a népfolyamnak elszakítá
tőlük s elvitte más embertömeg örvényébe. Ők eljutottak a nagy
vezeklés látványához.</p>
<p>A transept közepét lépcsőzetes emelvény foglalja el,
beárnyékozva aranyszövetű mennyezettel.</p>
<p>Ezen a napon, ősszokás szerint, egy halálos bűnt elkövetett
vétkes kap bocsánatot s a bibornokok egyike adja meg neki a nép
előtt a feloldást.</p>
<p>A pápa választja ki a szertartást végrehajtó bibornokot, s a
bibornok választja ki a szabadon bocsátandó gonosztevőt.</p>
<p>A megkegyelmezett orgyilkos volt, ki politikai fanatismusból le
akarta szúrni a miséző papot az oltár előtt <span class=
"pagenum"><a name="Page_69" id="Page_69">-69-</a></span> Hogy ezt
bocsátják szabadon, mindenki tudta már s Manassé előre
figyelmezteté rá a herczegnőt. Hanem azt, hogy ki lesz a kegyelmet
osztó bibornok, csak akkor lehetett megtudni, mikor a mennyezet
kárpitjai közől kilépett.</p>
<p>Blanka Manassé karjára támaszkodott. Mikor a bibornok fellépett
az emelvényre, a herczegnő úgy érzé, hogy kisérője megrendül,
összerázkódik. Bámulva nézett fel:</p>
<p>– Ezt magát akarta a gyilkos megölni! súgá oda Manassé
Blankának.</p>
<p>Az áldozat maga jött fölmenteni az ellene vétkezőt.</p>
<p>Még sápadtan a vérvesztéstől, mit a rosszul irányzott tőrütés
okozott, még reszketve a borzalomtól, mit a gyáva test érez, mikor
az erős lélek parancsol vele, hogy közeledjék a halála helyéhez,
foglalt helyet a főpap a trónszékben s inte, hogy hozzák eléje a
bűnöst.</p>
<p>Egy mellék-sekrestye ajtón bevezették azt a terembe, nehéz
szövetü szőrcsuhában; nyakán a kötél. A bűnösnek felesége is volt
és három kis porontya. Azok is vele jöttek.</p>
<p>A vétkes háttal volt fordulva Blanka és Manassé felé, addig nem
láthattak az ő arczába, míg a bibornok trónja előtt térdepelt és
gyónt; csak a főpap arczát látták, a mint szelid biztatással
suttogott ahhoz vigasztaló szókat; végül reszkető kezét fejére
tette, megáldá, levette nyakáról a kötélhurkot, s azt saját karjára
csavarta s aztán megölelte a feloldott gonosztevőt.</p>
<p>Mikor a bibornok felállt a székéből, a megkegyelmezett is
felemelkedék és megfordult, hogy a hét lépcsőn leszálljon. Ez alatt
arczába lehetett látni.</p>
<p>Olyan arcz volt az, a mit egyszer látva, nem lehet többé
elfelejteni.</p>
<p>A széles, magas homlok két szeglete annyira kidomboruló, mintha
szarvak akarnának rajta kinőni, s az üstök közepén egy csipetnyi
rögtön őszült hajtincs, mint egy fellövelő sugárkéve a fekete haj
között. Sötét, tömött szemöldei, mint két kigyó huzódnak alá
szemeire. Felvetett <span class="pagenum"><a name="Page_70" id=
"Page_70">-70-</a></span> ajkait göndör bajusz és szakál veszi
körül; a római szabású sasorr középcsontja valami ütéstől betörve
látszik.</p>
<p>A félelem igézete jár e tekintet előtt.</p>
<p>Maga a nagyobbik fiú, mikor apját leszállni látja az
emelvényről, félve huzódik anyja mellé, csak a kis ölbeli csecsemő
vet feléje csókot a kezével.</p>
<p>A baljóslatú alak lassú, daczterhelte léptekkel halad végig a
számára nyitott fegyversoron, s félre sem tekint senkire, még
nejére és gyermekeire sem. Blanka sokáig fog álmodni a szörnyű
alakról!</p>
<p>Ezzel a nap ünnepélye végződött. A gyilkost szabadon bocsátják,
míg a Megváltó a Golgotán kiszenved. Legnagyobb emberi gondolat ez:
könnyű volt Istent találni benne! – A harangok megnémultak; a
kereplők szólnak.</p>
<hr class="tb" />
<p>Mikor hazavezette a herczegnőt Manassé, azt kérdé tőle: «Nem
fáradt ön ki, herczegnő?»</p>
<p>«Új erőt nyertem». Felelé neki Blanka.</p>
<p>És akkor forrón, erősen megszorítá Manassé kezét. Senki sem volt
jelen. Ügyvédjét, társalkodónéját a népörvény hurczolta magával, s
a kézszorítás alatt gondolta magában: «nem foglak elbocsátani!»</p>
<p>És Manassé elérté a kézszorítást és gondolta magában:</p>
<p>«Szegény asszony! Milyen nagy kincseket kellene elvesztened:
millióit a világi vagyonnak, siklusait és talentomait a szívbeli
kincsnek, hogy megnyerj érte egy ilyen ágról lehullott, lábbal
taposott, széltől elkapott falevelet, a melyre az én nevem van
irva. Dobj el engem, – s maradj «ilyen» gazdag!»</p>
<p>Azután még ott maradt nála mindaddig, míg hozzátartozói haza
kerülnek s ez idő alatt elmondá a herczegnőnek a látott
szertartások mély értelmét, a miről a nézők nagy része fogalommal
sem bir, a vallási mysteriumokat, miknek közlésével a mai nap
áhitatos gyönyörét az üdv érzetéig fokozta a herczegnő szivében. Ő,
a profanus, mind jól ismerte azokat. <span class="pagenum"><a name=
"Page_71" id="Page_71">-71-</a></span></p>
<p>S mikor azt hitte a herczegnő, hogy a felmagasztaltság régióiban
feltalálták lelkeik azt a paradicsomi tájat, a melyben boldog
találkozót adhatnak egymásnak, akkor Manassé ezzel a szóval:
«gyönyörű költészet mind ez!» – leveté magát az égből
hanyatt-homlok a földre s otthagyta a herczegnőt egyedül a
paradicsomban.</p>
<p>Gábor úr és Dormándyné megérkeztek s áldották azt a
csengetyűszót, mely jelt ád – nem a feltámadáshoz, hanem a table
d’hôte-hoz, az igaz hivőknek, a kik reggel óta se nem ettenek, se
nem ittanak, se nem ültenek vala.</p>
<h3>X.</h3>
<p>Másnap reggel, nagyhét szombatján, Gábor úr panaszkodni kezdett,
hogy ő neki már elég volt a dicsőségből: annyi szent dolgot vett
már be, hogy egész életére beéri vele. Ezzel összhangzólag
Dormándyné is magas fokú migraine jelentkezésére kezdett példálózni
s mind a ketten egyértelmüleg constatálták, hogy a herczegnő
szerfölött kimerültnek látszik.</p>
<p>Az értük jövő Manassé nagyot nevetett rajtuk.</p>
<p>– Ez rendesen így van. A nagyhétre feltóduló idegenek a két első
gyásznap látványaiban annyira kimerítik az erejüket, jól tartják a
kiváncsiságukat, hogy a harmadik napon már öthatod része otthon
marad, összeszedni képességei töredékét a főpompára, a húsvéti
áldásra, s e közben elmúlasztja a legegyszerűbbet és
legnagyobbszerűt, a mai nap két tüneményét: a valódi kereszt
imádatát, s a Marcell pápa miséjét.</p>
<p>A hölgyek aztán nem hagytak békét Gábor úrnak, mennie kellett
velük még egyszer a Sixtinába; pedig bizonynyal állítá, hogy a
lábai köszvényt kaptak már a sok állás miatt.</p>
<p>A Sixtus kápolnája most már teljes pompájában volt meghagyva,
gyászleplek, fehér takarók nélkül, csak a zárt <span class=
"pagenum"><a name="Page_72" id="Page_72">-72-</a></span> ablakok
sötétje tartá még befátyolozva fölséges pompáját. Nem világított
más, csak a viaszgyertyák az oltáron.</p>
<p>A mint Manassé előre megmondá: ma már sétálni lehetett a
Sixtinában; ma nem volt semmi látvány, a bámész tömeg otthon
maradt.</p>
<p>Mert azt nem lehet látványnak nevezni, mikor a pápa
legegyszerűbb papi köntösében, a bibornokok csak a violaszín
palástban jönnek elő, aztán kihoznak eléjük egy fadarabot, melyen
se arany, se ezüst, se gyémánt. Egy három sing hosszúságú
gerendatönk az egész. Azt leteszik az oltárvánkosra.</p>
<p>De az a fadarab az igazi kereszt töredéke.</p>
<p>Valóságos darabja annak a nehéz fának, melynek terhe alatt a
világ Megváltója összeroskadt, melyen vére végig csorgott,
megőrizve a kősírban a rothadástól, felemeltetve egy császárnétól,
darabokra törve a hitetlenek elől megmentés közben, melynek egy
darabját egy császár a vállán hozta el gyalog és mezitláb
Jeruzsálemből Alexandriáig, egy másik császár szoborba rejteté,
templomosok hordták magukkal hitetlenek seregén keresztül, véres
útat törve számára Konstantinápolytól Rómáig.</p>
<p>Ez az a minden nemes ércznél drágább fadarab, mely most oda van
kitéve a vatikáni oltárra.</p>
<p>S az egyházfejedelem, a kinek lábai királyok fejein járnak,
atyja kétszáz millió embernek, őrzője a mennyország kulcsának,
mikor e tört darab fához közelít, leteszi fejének ékességét, leölti
magáról himzett köntösét, leveti czipőit s egyszerű szőringben és
mezitláb, meghajtott fővel járul feléje, térdre veti magát előtte s
alázattal megcsókolja azt. Követik a többi egyháznagyok. A chorusok
ezalatt folyvást zengik Palestrina nagyszerű zeneművét, melynek
neve «Marcell pápa miséje». Egy világot átölelő zenemű, minő valaha
emberi és angyali fülek számára alkotva volt, melyet ihletett
órákban egy költő ellesett az égből, s mikor készen volt, dedicálta
azt egy üdvezültnek, a meghalt Marcell pápának és nem az élő
fejedelmeknek. <span class="pagenum"><a name="Page_73" id=
"Page_73">-73-</a></span></p>
<p>Az igaz, hogy délután három óráig tartott a nagyszerű zenemű, a
míg a szertartás végén a processió a tegnapi kelyhet az ostyával
ismét visszahozta a sírboltból s a benne levő bort a pápa és
bibornokai, az apostolok példájaként, egy szalmaszálon át
szürcsölék ki, mire megkondultak a harangok a Péter-templom
tornyaiban; arra a hangra egyszerre lehullottak az ablakokról a
takarók; a Sixtina kitünt egész pompájában, Michel Angelo
remekműveivel. A kivont kardok, az alabárdok, mik addig lefelé
voltak fordítva, most egyszerre hegyeikkel égfelé emeltettek, s a
chorusok, az egyháznagyok és a zarándokok egyhangból rázendíték a
halleluját!</p>
<p>– Hála legyen a Mindenhatónak, mondá Gábor is Manassénak;
csakhogy már vége van! Soha életemben még így nem untam
magamat.</p>
<p>– Bátyám ne mondja hangosan, csitítá Manassé. Ez Palestrina
zeneműve volt.</p>
<p>– Mindjárt tudtam, hogy valami zsidó nóta, igazolá magát Gábor
úr (a kinek Palestrina, vagy Palæstina nem tett semmi különbséget).
Már nálunk Pesten csak szebbet hallani ennél a franciskánusok
templomában.</p>
<p>Manassé nem vitatkozott vele tovább.</p>
<p>Gábor úr a hotelbe visszaérve, azon megmásíthatlan nézetét
fejezte ki, hogy ő már «kerékbe van törve», s hogy ő a holnapi
parádén, ha mindjárt szent János apocalipsisát mutogatják is, jelen
nem lesz, a hölgyek is jól teszik, ha meggondolják, hogy micsoda
mulatság lesz holnap reggeli öt órakor a vatikán kapujánál
összecsoportosulva várni négy óra hosszat, a míg a hölgykarzatokra
felmenetelt megnyitják, s azután másik négy óráig egymáshoz
zsufolva lenni, míg minden szertartásnak vége szakad a templomban s
végre a pápa megjelenik a loggián, elmondani egy áldást, a miből
úgy sem értenek semmit, mert diákul van. Legjobb volna a holnapi
napon itthon maradni és kipihenni magukat. – A minthogy Dormándynét
csakugyan még az este utól is érte a bejelentett migraine:
<span class="pagenum"><a name="Page_74" id=
"Page_74">-74-</a></span> annak egész éjjel szódát kellett inni és
mustárszeszt alkalmazni. Nőkisérő nélkül pedig a herczegnő magában
nem mehetett a karzatra. (Magyarországi fogalmak szerint; mások nem
tartották ezt a szabályt.)</p>
<p>– Tudod, kedves öcsém; mondá Manassénak bizalmasan az ügyvéd. A
mi a lábaimat illeti, azok kiállnának még akár tíz napi marschot
is: nem vagyok én totya; a Dormándyné fejfájása is elmulnék, csak
azt mondanám neki, hogy doktort hozok. Nagyon fél az olasz
orvosoktól, hogy mindjárt eret vágnak rajta. Hanem az van a
dologban, hogy épen most kaptam a pápai curiától a kegyes
engedélyt, hogy a herczegnőt velem együtt ő szentsége kész
elfogadni holnapután. Ez rendkívüli gráczia! ünnep második napján.
Igaz, hogy egy olyan szép diák levelet irtam ő szentségének, a
milyet nem olvasott egyhamar. De már most nekem is készülnöm kell
egy kicsit: össze kell szednem, hogy mit beszéljek ő szentségének a
cliensem ügyében. Tudod, diákul kell szónokolni. Hát csak hadd
maradjon most a parádé. Köszönjük a szivességedet, tudod?</p>
<p>– Mindent tudok. Fáj bátyámnak a Dormándyné feje, meg a maga
lába. Kapott engedélyt husvétmásodnapi kihallgatásra; a mi
egyébiránt Rómában nem ünnep, mint Kún-Agotán. A levele szépen volt
irva. Ezt mint tudom. Hanem azért mégis jó lesz egyszer egy
udvariassági látogatást tenni Rossi úrnál, a franczia követnél, a
kinek az előszobájáig már elvezettem, mert az is tud egy kicsit
diákul, ha nem is olyan szépen, mint bátyám. Tudja?</p>
<p>Ebből megtudhatta Gábor úr, hogy a gyors engedélyt a
kihallgatásra alighanem Manassénak köszönhetik, ki azt a nagy
befolyású franczia követ által kieszközölte.</p>
<p>Manassé is megtudott annyit, hogy a holnapi ünnepélyes
látványról azért kell elmaradni a herczegnőnek, mert az «ügyvéd»
védelmi tervébe sehogy sem illik az bele, hogy «védencze» nyiltan
ország-világ előtt együtt üljön és beszélgessen fél napon át egy
idegen fiatal emberrel. <span class="pagenum"><a name="Page_75" id=
"Page_75">-75-</a></span> Ez az egész per folyamát alterálhatná.
Eddig megjárta. A hölgy lefátyolozott arczczal járt-kelt mindenütt,
de holnap már le kell vetni a gyászt, pompának öltözni; s ez a
város tele van kémekkel, sanfedistákkal: azért, ha a mult héten
kikergették is a jezsuitákat. Az ügyvéd tanácsosnak találta
felmondani a barátságot. S ebben megint igaza volt.</p>
<p>Manassé megértette a dolgot s szépen búcsút vett a herczegnőtől,
a ki igazán szomorú volt azért, hogy a holnapi nap öröméről le kell
mondania. De hozzá volt szokva, hogy saját akarata ne legyen soha,
s oda nyujtá búcsúra a kezét. De azután kikönyökölt az ablakba s
utána nézett az eltávozónak, hogy legalább annyit tudjon meg, hogy
mikor a hotelből kilép, melyik irányban hagyja el az utczát, s
mikor a szeglethez ér, merre fordul el? Lehet, hogy soha sem fogja
többé visszatértét látni.</p>
<p>Korán reggel, tizenegy órakor (római számítás szerint, a mi
nálunk hajnali öt óra) az Angyalvár ágyúi kezdték Gábor úr ablakait
megpróbálni, hogy jól be vannak-e téve? A nagy dörgésre kiugrott az
ágyából s rögtön felöltözött. Első gondja volt bekoczogtatni
Dormándyné ajtaján s megkérdezni az ajtón keresztül, hogy érzi
magát? A szép hölgy azt felelte neki, nyögdécselő hangon, hogy most
az ágyúzástól megint úgy a fejébe állt a mindenféle görcs, hogy
reggelig aligha meg nem fog halni.</p>
<p>Ezt nagyon helyeselte az ügyvéd. Meghalásról szó sincs; de
legalább a herczegnő nem mehet el a parádéra.</p>
<p>Neki csak parádé volt az, a kérges szivűnek. Mit tudta ő, hogy
annak a félénk lelke, mint kétségbeesése balzsamát óhajtja azt az
áldást, a mit a szívébe ojtott hit csodaerővel ruházott fel. A mi
neki csak latin flosculus volt, attól ő gyógyulását várta.</p>
<p>Azután elkezdtek Róma száz temploma tornyaiban megkondulni a
harangok: a város megelevenült, a nép mind tódult a Tiber felé, a
hintók ünnepi pompához öltözött néppel rakva, mind egy irányban, a
mik visszajönnek, azok mind üresek. <span class="pagenum"><a name=
"Page_76" id="Page_76">-76-</a></span></p>
<p>Blanka kihajolt az ablakon s nézte folyvást «azt» a
szegletet.</p>
<p>A népfolyam egyre omlott végig az utczán: az órák tizenkettőt,
tizenhármat, tizennégyet ütöttek, akkor gyérülni kezdtek az
utczánjárók; a ki eleven volt, az már a Szent-Péter-téren van
rég.</p>
<p>Ekkor egy nyitott kocsi áll meg a hotel előtt, egy bennülő
férfival, kiben Blanka Manassét ismerte fel.</p>
<p>Szíve nagyot dobbant. S az arcza elárulta már a szívét, piros
lett.</p>
<p>Manassé sietve jött fel hozzá.</p>
<p>– Bocsásson meg herczegnő, hogy hivatlanul jövök. Láttam az
arczából tegnap, hogy nehezen mond le arról az áldásról, a mi ma a
loggiáról fog elhangzani, s találtam rá módot, hogy jelen
lehessen.</p>
<p>A herczegnő megörült s megrettent egyszerre.</p>
<p>– De hisz elkéstem már; ünnepélyhez sem vagyok öltözve.</p>
<p>– Elég ideje van, herczegnő. Rossi úr neje olyan jó volt, hogy
felajánlá önt magával vinni a franczia követség külön
hölgykarzatára, mely csupán huszonnégy hölgy számára van
felállítva, külön bejárással a katonai sorfal közül, legközelebb a
loggiához. Egy óra mulva eljön önért saját hintajával a grófnő.
Addig felkészülhet a herczegnő.</p>
<p>– Ön is eljön?</p>
<p>– A grófnőt elkisérem idáig leányával együtt, a kiben ön igen
rokonszenves alakot fog megismerni, de oda nem kisérhetem önöket,
mert a külön karzatra csak hölgyeket eresztenek, hanem majd
valahová befurakodom én is, felmászok valamelyik obeliszkra, a mit
még meg nem szálltak mások.</p>
<p>Azzal sietett vissza a követségi palotába.</p>
<p>Ez ajánlat ellen aztán az ügyvédnek sem lehetett semmi kifogása.
Inkább kapni kell két kézzel a magas pártfogáson. Nagy
megnyugvására szolgált, hogy ezúttal Manassé <span class=
"pagenum"><a name="Page_77" id="Page_77">-77-</a></span> elmaradt a
herczegnőtől s az kizárólag hölgy társaságában fogja tölteni a
napot.</p>
<p>Most aztán Dormándynénak még jobban megfájdult a feje, hogy a
herczegnő nélküle ment el a benedictióra. De hisz őt csak nem
híhatta, mikor be volt kötve a feje.</p>
<p>De még annál nagyobb bántalom is történt Dormándynéval; mert a
mint Manassé visszatért a grófi családdal, s aztán a hölgyeket
egymással megismerteté és magukra hagyta: ez alatt átment Gábor úr
szobájába s azt is elkezdé csábítani.</p>
<p>– No, bátyám. Ha a lábai beleegyeznének, ha az
etiquette-szabályok nem gátolnák, ha hite és vallása nem tiltaná, s
ha a latin allocutio már be volna tanulva, tudnék ám egy olyan
csendes kis helyet, a honnan árnyékban ülve lehetne meglátni azt, a
mit ezernyolczszáz esztendeig nem látott emberi szem s letelik új
ezernyolczszáz esztendő, hogy nem fog újra látni.</p>
<p>– Micsodát?</p>
<p>– Egy római pápát, a ki élére áll a népszabadságnak, s ki a
Szent-Péter templom loggiájáról, a tiarával a fején, benedictiot
mond az előtte felállított római hadseregre, a mely megindul
harczolni a népszabadságért. Ott van felállítva Durando egész
hadteste a téren; s a római pápa megáldja a szabadságért, a
felvilágosodás győzelmeért kivont fegyvert. Bátyám álmai ezek, s
most ébren nem nézi meg?</p>
<p>– Hüh, öcsém, ez valami! mormogá Gábor úr. Az egész római
hadsereg! Maga Durando! Ezt lehetetlen meg nem nézni! Várhatsz
addig, a míg a díszruhámat fölveszem?</p>
<p>Gábor úr mindent elfelejtett erre a csábszóra, a mit eddig
impedimentum dirimensnek talált saját személye s a szentpétertéri
nagy szertartás között s sietett magyar vitéznek öltözni karddal,
panyókával.</p>
<p>– De halkan lépegessünk, mert Dormándyné alszik.</p>
<p>Nem aludt biz az; sőt inkább nagyon mérges volt, mikor azt
hallotta, hogy lassan, csoszogva osonnak el az ajtaja <span class=
"pagenum"><a name="Page_78" id="Page_78">-78-</a></span> előtt s
halkan teszik be az ajtót. Felfogadta haragjában, hogy ezért
Zimándyhoz kegyetlen fog lenni, Manassét pedig szeme elé nem
ereszti többé. Különben is ez az oka a mai fejfájásának is, mert ez
előtt hat nappal rávitatta a pálinkát. Az akkori borszesztől kapta
most ezt a migrainet. Haragudott a herczegnőre is, a miért az egy
most eléje toppant idegen asszonynyal kész elmenni inkább, hogysem
egyetlen kipróbált barátnéja mellett ott maradna ápolónak; – sőt a
pápára is haragudott, a mért épen olyan napot választott erre az
ünnepélyre, a mikor ő neki az ágyban kell maradni; s haragjában
félre tette az imádságos könyvet s elővette a patience kártyát, azt
rakta ki a paplanára, s a mint az első ágyúdördülés jelenté, hogy
az ünnepély kezdődik, sírva fakadt, s felfogadta, hogy a mint haza
megy, rögtön kalvinistává lesz.</p>
<p>Manassé ez alatt bemutatta a grófnőnek az árpádkori hősnek
öltözött Zimándy urat, kinek a mentekötő lánczán akkora emberfejes
medaillonok lógtak, hogy elbujhatott mellettük minden Calatrava
érdemrend; azzal együtt lementek a grófné carosseáig, annak volt
egy hátulsó inasülése, abból a lakájt leszállították, s
átdelegálták a kocsishoz; a két úr pedig beült az expropriált
inas-ülésbe, a hölgyek háta mögé; így minden akadály nélkül
jutottak el a Szent-Péter-térig, a hol a követségi firma oltalma
alatt a katonai sorfalak között minden furakodás nélkül érték el a
föntartott franczia tribunet, melyen a választott hölgyek csak most
kezdtek letelepülni, míg a «confessio» két oldalán emelt karzatok
lakói már hajnal óta helyeiken ülnek és szenvedik a keresztyéni
csendes martyriumot.</p>
<p>A hölgyek tehát könnyen helyeikhez jutottak, a férfiaknak ez
kissé nehezen ment. Nekik a tribunet emelő keresztgerendázat között
kellett elhelyezkedniök; Gábor úrnak átengedé Manassé a legjobb
positiót, tudniillik azt az ülőhelyet, a mit két hegyes szöget
képező gerenda kinál; a mi olyan volt, mintha valaki egy V betűbe
ülne bele; hanem neki magának már csak egy arasznyi kiálló
<span class="pagenum"><a name="Page_79" id=
"Page_79">-79-</a></span> szarufavég jutott, a min csak egy lábával
állhatott meg, a másik az alatt pihent, s a félkarjával a
czölöpökbe kellett fogóznia: valóságos æquilibrista tornagyakorlat
volt az. De meg volt érette a jutalma. Egy kartávolnyi magasban
láthatta épen maga fölött Blankát, s maga előtt az egész
Szent-Péter-tért, a templommal együtt.</p>
<p>S az nagyszerű látvány volt, mely megszégyenít minden
képzeletet.</p>
<p>Jól volt mondva: új ezernyolczszáz év kell ahhoz, hogy ezt
emberi szem még egyszer meglássa.</p>
<p>A Szent-Péter templom előtt föl egész a lépcsőkig, felállítva
egy egész hadsereg; gyalogság, lovasság, ágyúk. Minden ezrednek két
zászlója van, az egyik a római egyházállamé a mennyország
kulcsaival, a másik a piros fehér zöld: Olaszország és a szabadság
lobogója.</p>
<p>S a hadrendbe állított fegyvertest azt az óriási tért csak végig
éri, de nem tölti meg; a drága keretben, melyet a Szent-Péter
templom, s a két félkörű oszlopcsarnok képez, egy kép van foglalva,
melyet megmérni hiányzanak az emberi fogalmak.</p>
<p>Mindaz, a mi pompa és ragyogás, az öt világrészből egy tömegbe
gyűjtve: egy tenger – selyemből, csipkéből és aranyból!
Díszjelmezei minden népnek, zászlói minden országnak, ragyogó
sisakok, arany süvegek, vésett művű mellvértek, tollas barettek és
nyusztkalpagok, arany és ezüst vállrojtok ezernyi tömegekben; a
körülfutó karzatokon a szépség népe, az egyedül egységes nemzet, a
hölgyek nemzete. Az emberiségnek az a fele, mely nem visel
egymással háborut, mely nem részese az átoknak, mely az égre kiált;
mely nem irtja ki a szomszédot, nem épít várakat, börtönöket: – a
nők.</p>
<p>Még hátrább, egész a Borgoig, a kocsik özöne, megrakva
sokasággal s maga a souverain nép a háztetőken, a falakon, az
obeliszk mellett, festői népviseletében; egy szent szobor helyén
most egy ember-pyramid emelkedik s az élő szobor tetején a római
nép kedvencz alakja: a <span class="pagenum"><a name="Page_80" id=
"Page_80">-80-</a></span> hirhedett Ciceruacchio, kezében egy
roppant tricolor zászlóval.</p>
<p>S e kép oly óriási nagy, hogy annak, ki egyik keretétől a
másikra áttekint, a tulsó részen nyüzsgő embertömeg úgy tünik fel,
mint egy czifra hangyaboly.</p>
<p>S benn a Szent-Péter temploma is tömve néppel. A ki a pápa
pontificatióján akar jelen lenni, ugyan az nem részesülhet a
loggiai benedictióban.</p>
<p>Az órák tizennyolczat ütnek, dél van, midőn megkondul a harang a
nyugoti toronyban, s az angyalvár bástyáin elkezdenek dörögni az
ágyúk. A templomi szertartás végződött: a bronz templomajtók
bőrfüggönyei megnyilnak, s előjön a zarándokok menete, elfoglalva a
kolosszális lépcsőzetet; a magasból titokteljes zene hangzik alá,
az idegen nem tudja, honnan jön az? A kupolában elhelyezett katonai
zenekar harsogtatja a dicsőítő zsolozsmát. Olyan az, mintha a
bezárt égből hangzanék alá, elpárolva a felhőkárpitoktól. A hivők
szerint a zenészek ezüst trombitákat fujnak. Minden arcz a loggia
felé van fordulva most. Ez egy páholyszerű oszlopcsarnok a
Szent-Péter templom homlokzatán, toronymagasságban.</p>
<p>A myriadnyi néptömeg ide alant zúg; mindenki látni óhajt és
nyugtalankodik; úgy hangzik az, mint a tengermoraj.</p>
<p>Egyszerre megelevenedik a loggia. Pompa, mely túlragyog minden
fejedelmi fényt, tárul elé. Bíbornokok sorai, középkori pánczélos
lovagalakok, szolgaruhának szegődött királyi palást. A koronahordók
jönnek a két hármas koronával: az egyik I. Napoleon, másik a
spanyol királynő ajándéka, brilliántokkal terhelt koronák. A
harmadik: a legrégibb, mely előbb egyszerű volt, azután kettős
lett, utoljára hármassá növekedett, az egyházfejedelem fejét
ékesíti, kit aranytrónusban ülve hoznak a loggia párkányáig, hová a
másik két koronát letették; hordszéke mellett főpapok csoportja, a
háttérben magasra emelt páva- és strucztoll-legyezők. <span class=
"pagenum"><a name="Page_81" id="Page_81">-81-</a></span></p>
<p>A mint a pápa a loggia párkányához ér, feláll a trónjáról, a nap
teljes fényében megvilágítja alakját.</p>
<p>Öltözete csupa fehér és arany. Vakító fényalak. És az a jóságos
mosoly az arczán, a mi ragyogóbb koronája minden köveinél.</p>
<p>Manassé nem a pápát nézte, hanem Blankát. Milyen boldog volt e
perczben ez a szegény asszony! Valamennyi úrhölgy között ő hozta el
magával a legszebb gyémántokat: azt a két örömkönyet nagy sötét
szemeiben.</p>
<p>A pápa kezében nem volt sem pásztorbot, sem kereszt. Annak az
emlékére, hogy Péter apostol tanítványa Maternus feltámasztására
odaadta pásztorbotját, a pápának nem lehet másutt azt viselni, csak
Trier kerületében, hol Maternus meghalt.</p>
<p>Mellette állt a két legifjabb bibornok, a dékányok; kezükben
egy-egy pálmalevéllel.</p>
<p>S akkor, a miriádnyi nép elcsendesülése alatt aláhangzott a
koronás főpap áldása.</p>
<p>Csengő, hatalmas, érzéstől áthatott férfihang volt az: vontatott
énekléshez hasonló. S az áldás tartalma is egyszerű, emberi,
malasztos. Bűnbocsánatot, időt a megtérésre, bűnbánó szivet,
megjavult éltet, kegyelmet, vigasztalást s kitartást a jó munkában
kér az Istentől a jelenlevőknek s nem zár ki belőle senkit.</p>
<p>Egy köny odahullott Blanka szeméből Manassé arczába, a mint
egymásra tekintettek. Ez a könycsepp jegyezte el őket egymásnak.
Vagy az egyiknek kell leszállni, vagy a másiknak kell fölemelkedni!
De találkozniok, egyesülniök kell.</p>
<p>A mint a pápa áldása elrezgett a légben, egy stentori szó az
emberpyramid tetejéről fölkiáltott:</p>
<p>«Evviva Pio Nono!»</p>
<p>S erre a miriádok néptengere oly óriási kiáltásban tört ki, hogy
azt semmi tenger utána nem csinálja. Egy itéletnapi hozsánnakiáltás
volt az, a halottak fölébresztésére szolgáló; a megáldott nép
visszarivallja az áldást a főpapnak, <span class="pagenum"><a name=
"Page_82" id="Page_82">-82-</a></span> kit e napon a szivében
hordott mindenki. A szabadság Péter apostola volt ő e pillanatban s
Szent-Péter kulcsainak egyikével a mennyei, másikkal a földi
paradicsomot nyitá meg népei előtt.</p>
<p>A népáldás hangja elnyelte a két bibornok-dékány utóbeszédét;
nehány pillanat mulva megint egyszerre, mintha kettévágták volna a
zajt, elcsendesült minden. A bibornokok a kezükben tartott
pálmaleveleket hajíták le onnan a magasból a nép közé.</p>
<p>A két leszálló levél egyszerre magára vonta a figyelmet. Vajon
hová fognak leszállani? Ki lesz a boldog halandó, a kinek az áldás
és bocsánat jelvénye jutni fog?</p>
<p>A lenge pálmalevél lassan szállt alá a magasból, s mint minden,
a mi ívalakra hajlott, szeszélyes kanyarulatokat tett a légben.</p>
<p>A nyugat felé szálló pálmalevél végre orsóalakú örvénylő
forgással hullott alá magára az olasz önkénytes ezred zászlajára,
ismét felköltve a dörgő diadalkiáltást, míg a kelet felé szálló
levél ringatózva, kanyarogva, szeszélyes lengéssel csalogatta a
ráváró tömeget; egy szellőfuvallat egyszerre a franczia páholy felé
ragadta azt. Száz kéz nyult föl eléje, hogy elfogja a lehulló
jelvényt.</p>
<p>Hanem a százegyedik hosszabb volt a többinél. Az tudniillik
Manasséé volt, ki az állvány szarufájára hágva, az egész tömeget
megelőzte egy karhosszával s az odalebbenő pálmalevelet
szerencsésen elragadta. S ugyanabban a perczben odakinálta azt a
feje fölött ülő hölgynek, Blankának. S ezzel ismét ki lett víva egy
újabb üdvriadal a közönség részéről.</p>
<p>Blanka szép volt, de az a percz, melyben a bűnbocsánat és áldás
pálmalevele kezébe jutott, valami oly megdicsőülést kölcsönzött
arczának, hogy a rátekintő ezernyi szem előtt úgy tünt fel, mint
egyike azoknak a szent alakoknak, a kik fölemelkednek az égbe.</p>
<p>Ez a pálmalevél annyi volt neki, mint egy egész fejére omló
mennyország. <span class="pagenum"><a name="Page_83" id=
"Page_83">-83-</a></span></p>
<p>Mikor eszébe jutott, hogy megköszönje azt annak, ki merész
kézzel közvetítője volt az égi ajándéknak, már akkor az nem volt
közelében.</p>
<hr class="tb" />
<p>– Bizony Isten nagy dolog volt ez, öcsém! mondá Gábor úr, a
mikor Manassé annyira útat tört előtte, hogy valami szekérbe
elhelyezhesse magát. A római pápa áldást mond a szabadságharczba
induló seregekre! Ilyen még nem volt!</p>
<p>– Hanem most azután, bátyám, sietve hajtsa keresztül a herczegnő
perét, a míg ezek a csillagképletek uralkodnak.</p>
<p>– Mit? csak nem hiszed, hogy a pápa játékot űzzön ilyen nagy
eszmékből? förmedt rá Gábor úr, valódi haraggal.</p>
<p>– Azon nem kételkedem, hogy Pio Nono szelíd, jó szívű, őszinte
ember, kegyes uralkodó, felvilágosodott fő, hanem hogy a jámbor
keresztény Durandot a pogány osztrákok, nem tekintve a szent atya
őszinte áldását, kegyetlenül meg fogják verni az első
találkozásnál, azt nagyon valószinűnek tartom; s hogy akkor milyen
időváltozás fog Rómában bekövetkezni! azt halandó előre nem
tudhatja. Jó lesz sietni, míg el nem szárad az a pálmalevél!</p>
<h3>XI.</h3>
<p>Mikor Gábor úr hazaért a hotelbe, akkor még természetesen nem
volt otthon a herczegnő. Annak még várnia kell, míg a
tömegoszlásnál a Rossiék hintójára kerül a sor.</p>
<p>Gábor úr legelébb is sietett magát czivilbe tenni. Azután
bekoczogtatott Dormándyné ajtaján: «szabad-e?»</p>
<p>Belülről erőteljes és kategórikus válaszul hangzott: «nem
szabad».</p>
<p>Ez most duzzog.</p>
<p>Pedig, a hogy a szobaleány tanuvallomásából kiderült,
<span class="pagenum"><a name="Page_84" id=
"Page_84">-84-</a></span> már föl is kelt a szép asszony és
felöltözött s annyira elmúlt a fejfájása, hogy a table d’hôte
határideje után tudakozódott s addig is egy adag osztrigát hozatott
fel magának. Várni kell, míg magától kibékül. A herczegnő majd
kiengeszteli.</p>
<p>Annak a megérkeztét aztán türelmetlenül leste Gábor úr, bodor
füstöket eregetve tajtékpipájából ki az ablakon át, az utczára.</p>
<p>Egyszer aztán irtóztató néprivalgást hall közelíteni az utcza
vége felől, mintha valami vidám jellemű forradalom venné erre felé
az útját. A néptömeg megtölté az utczát, megkoszorúzott trikolor
zászlókat lobogtatva s e zászlók között gördült előre Rossiék
hintója, a grófnővel, leányával és a herczegnővel; az egész hintó
tele volt szórva virágcsokrokkal és koszorúkkal; hanem lovak nem
voltak eléje fogva. Férfiak vontatták és tolták azt a hotel
kapujáig folytonos üdvriadal mellett.</p>
<p>A hintóból leemelték a herczegnőt odasiető nemzetőrtisztek s
fölvezették a szobáiba, a hintót, Rossiékkal, vontatta tovább a
felséges nép.</p>
<p>Gábor úr meg nem foghatta, hogy történhetik mindez?
Türelmetlenül csöngetett a szobapinczérnek.</p>
<p>A csöngetésre berohant hozzá egy nemzetőr; kardosan, a zöldágas
keppivel a fején.</p>
<p>– Nekem pinczér kell, nem gárdista!</p>
<p>– Én vagyok a pinczér.</p>
<p>– Mi történt itt?</p>
<p>– Nem tudok semmit. Talán a maitre du hotel tudja, az onnan
jön.</p>
<p>– Hát küldje gyorsan a maitre du hotelt.</p>
<p>Percz múlva belépett hozzá egy nemzetőrkapitány; csákósan,
vállrojtosan.</p>
<p>– Kit keres signore capitano? förmedt rá Gábor úr.</p>
<p>– No hát én vagyok a maitre du hotel.</p>
<p>– Ah, pardon! nem ismertem önre ebben a costumeben. Mi történt a
herczegnővel? <span class="pagenum"><a name="Page_85" id=
"Page_85">-85-</a></span></p>
<p>– Cz cz cz cz cz hn! czuppogatott a vendéglős; s aztán megint
elől kezdte; cz cz cz cz hn!</p>
<p>– Odáig tudom, vágott eléje Gábor úr, a mikor a herczegnő a
pálmalevelet megkapta, mert addig magam is ott voltam.</p>
<p>– Csak röviden mondhatom el signore, mert száz felé kell
szaladnom. Hol is kezdjem?</p>
<p>Ekkor kopogtattak az ajtón. Ugyan ki alkalmatlankodik most?</p>
<p>Már a nyelvén volt Gábor úrnak a «nem szabad!» midőn az ajtó,
nyomban a kopogtatás után fel is tárult s «nagyon is szabad!»
annak, a ki most belépett. A szép Dormándyné volt. A kiváncsiság
meg is gyógyította, ki is engesztelte. Azért, hogy megtudja a
rendkívüli eseményeket, jégre tette a haragját s maga lett Gábor úr
látogatója.</p>
<p>– Hát, signore és signora, két szóval elmondom. A benedizione
után, a mint a «beata ungherese» (mert nálunk azt, a ki a husvéti
áldásnál a «palmá»-t megnyeri, «beata» névvel szokták megtisztelni)
tehát, a mint a palmát megkapta, levette a brilliántos karpereczét
a karjáról s azt a közkedvességű népvezér, a szentelt barka áruló
Beppo Comincio kosarába veté e szavakkal: «a szent ügy
elősegítésére!» mely példájára a többi úrhölgyek mind egymás után
lekapcsolták kösöntyüiket, hasonló szent lelkesedéssel; a gyujtó
szikra körül futott a tribuneökön, a szentelt barka-árulók kosarai
köröskörül jártak s egy percz alatt tetézve lettek ékszerekkel,
miket a derék Ciceruacchio vett át a nemzeti kincstár számára:
begyült egy millió scudi. A szikrából láng, aztán lángoszlop lett;
olyan, mint a Vezuv kitörése, – (a mit önöknek is meg kell
tekinteni, szurta közbe a «maitre du hotel» egy pillanatra
elfeledve a capitano-de-la-guarda nazionalét; ajánlhatom Nápolyban
a hotel du Danemarkot, ott németül is beszélnek) – tizenkét ezer
fiatal ember iratta be magát az önkénytes seregbe rögtön. Nekem
minden pinczérem nemzetőr lett. Holnap a szobaleányok <span class=
"pagenum"><a name="Page_86" id="Page_86">-86-</a></span> fognak
felszolgálni az asztalnál. A pápának két unokaöcscse is beállt az
önkénytes legióba. A bibornokok pompás lovaikat odaadták a hadsereg
ágyúihoz való fogatnak; hasonlót tettek a herczegek, grófok,
nagykereskedők, mind kifogatták hintaikból a nemes paripákat: allo
az ágyúk elé. Rossi grófné is odaadta a maga lovait. A nép azután
maga ragadta meg a rudakat s vontatta a hintókat a palotáig! A
balkonokról koszorú! cz cz cz! virág! cz cz cz! ohi! ahi!</p>
<p>A derék férfi úgy kifáradt a lelkesülésben, hogy már csak
jajgatni tudott és nem várta az «addiot», hanem szaladt ki a
szobából.</p>
<p>– No lássa ön; szólt Gábor úr Dormándynéhoz, e nagyszerű jelenet
elbeszélése után. Milyen jól járt ön, hogy nem volt ott; most
megmaradt a szép karperecze, a mit bizonyosan ön is elhagyott
volna.</p>
<p>– Prózai ember! monda a szőke delnő, elsietve s boszúsan csapta
be maga után az ajtót.</p>
<p>A dolog nem egészen úgy történt pragmatice, a hogy azt a
capitano előadta. Ilyen kezdeményezéshez a szelid Blanka lelkében
minden erély és routin hiányzott. Hanem úgy volt az, hogy a mint a
pálmalevelet keblébe rejté, karperecze lekapcsolódott karjáról s
leesett az embertömeg közé. A ki azt megtalálta, csakugyan a derék
Beppo Comincio volt, ki egy kis ketreczet ütött fel a szegletben, s
ott árulta a husvéti emlékvirágokat, a mihez neki szabadalma volt.
Ez a karpereczet hosszú pálczájának hármas keresztű végére
akasztva, nyujtá fel a herczegnőnek, ki azonban a véletlent égi
intésnek véve, azzal a szóval utasítá azt vissza, hogy az
elvesztett ékszert a «szent ügy oltárára» kivánja letenni. Ő
bizonyosan az egyházat értette. A virágárust, aranyos casulájában,
bátran a pápai cortegehez tartozó bussolantének tarthatta. «Szent
ügynek» azonban az esztendő folytán Rómában a «szabadságharcz»
ügyét tartották s a népszónok Beppo Comincio ily értelemben
proclamálta a «beatától» jött <span class="pagenum"><a name=
"Page_87" id="Page_87">-87-</a></span> ajándékot. Az eredmény
csakugyan az lett, a mit a vendéglős elmondott.</p>
<p>Blanka jó maga még csak sejtelemmel sem bírt arról, hogy mit
tett? A dicsőség, az ovatió diadalzaja, mely körülvette, érthetlen
talány volt rá nézve: megrettent tőle, reszketett. A lelkesedés
felfoghatlan zaja, az ölébe repülő koszorúk oly hatással voltak rá,
mintha temetési pompáját látná és hallaná élve. Mikor haza ért,
alig volt annyi ereje még, hogy szobájába tudjon támolyogni. S ott
rögtön levetkőztetteté magát és lefeküdt. Úgy rázkódott egész
teste, mintha a hideg lelné.</p>
<p>Mikor Dormándyné bement hozzá, hogy meghívja a table d’hôte-hoz,
már fekve találta, s az arcza égett, mint a lázbetegé. Nem kivánt
mást, csak czitromvizet. Meg volt törve a rendkívüli izgalom alatt.
A keskeny pálmalevelet odarejté az inge alá, keblébe s kezeit
összefonva fölötte imádkozott.</p>
<p>De sokszor elringatá álomba ez a pálmalevél!</p>
<h3>XII.</h3>
<p>Gábor úr azzal igyekezett a szép Dormándyné duzzogását
kiengesztelni, hogy mikor az étterembe levezette, azt mondá
neki:</p>
<p>– Ez a mai nap eseménye véghetetlen sok előnyt adott a herczegnő
ügyének.</p>
<p>– No hát, ha azt akarja ön, hogy ki legyek engesztelve, mondja
meg ön nekem, de egész maga valóságában, miben áll ennek a mi
herczegnőnknek az ügye, a miért mi ide Rómába jöttünk? Azt tudja
ön, hogy nekem is tisztában kell lennem minden eshetőség irányában;
minthogy saját elintézendő ügyeim vannak.</p>
<p>– Tudom, igen is; majd odalenn a table d’hôtenál hegyéről tövire
mindent elbeszélek; a szomszédaink nem értenek a nyelvünkön.</p>
<p>Ezért aztán megnyerte azt, hogy megcsipték a karját s
<span class="pagenum"><a name="Page_88" id=
"Page_88">-88-</a></span> teljes bűnbocsánatot kapott a gyónás
után, az eddig elkövetett bűnös tettekért.</p>
<p>Ezúttal Zimándy urat és Dormándynét ültette a maitre d’hőtel az
óriási virágbokréta mögé, melynek az asztal közepén az a
rendeltetése volt, hogy a vendégek savanyú képét eltakarja, a mit
azok egymásra fintorgatnak, ha az ételek nem tetszenek nekik. S a
suttogó párnak ezúttal jól esett a rejtegető bokor.</p>
<p>– Tehát a míg a levest hozzák, röviden beavatom nagysádat abba a
tudományba, a mire kivánom, hogy soha se legyen szüksége életében.
A herczegnő ellen a férje válópört indított. Ő lenne a felperes. A
római katholikus vallás a házasságot felbonthatlan szentségnek
tartja. Olyan esetekben, a mik az együttélést lehetetlenné teszik a
házasfelek között, csak a külön lakást engedi meg, de a sacramentum
maga csak a halál által bontható fel.</p>
<p>– Ne beszéljen ön halálról, mikor az ember épen levest kezd
enni.</p>
<p>– Én – köszönöm – nem eszem levest. Ki nem állhatom a
sárgarépametéltet a levesben. Egyáltalában nem szeretem a
sárgarépát. Ugy-e bár, nagysád nem szokott ezt odahaza főzetni
soha? Ez is egy ok a separatióra, ha nem is a thoro, de a
mensa.</p>
<p>– Ugyan ne fecsegjen annyi hiábavalóságot, hanem értekezzék a
válóperről.</p>
<p>– Hiszen azt teszem. Tehát az egyszerű különválasztásba sem a
herczeg, sem a neje nem akarnak belenyugodni; a nő még «gyermek»;
még nem is élt, a herczeg pedig alkalmasint nőül akarja venni a
kedvesét.</p>
<p>– De hát miért akarja épen azt nőül venni? Miért «nőül?» és
miért «őt?»</p>
<p>– Jaj, lelkem, szép nagysád; ne kivánja ezt olyan könnyen
megérteni, mintha arról volna szó, hogy miért szippantja be a
szomszédom a maga tizenkét darab eleven osztrigáját olyan
delicziával, a mitől engem a hideg kilel, ha a tányéromra találják
tenni? Ez a herczeg és a <span class="pagenum"><a name="Page_89"
id="Page_89">-89-</a></span> marquisné közötti ügy. A tökéletes
elválást szonban csak akkor engedi meg a római katholikus
egyházjog, ha magát a megkötött házasságot nem létezőnek tekinti, a
minek az esélyeit igen szépen versbe szedte valaki a diákok
számára. Lehet válogatni a menüből, egyik rosszabb a másiknál.</p>
<p>– A table d’hôte-t érti ön, vagy a házasságbontó okokat?</p>
<p>– Talán mind a kettőt. Ezen okokat a tridenti zsinat alapította
meg. A pápai curiának aztán van egy titkos instructiója, a mely a
válóperekben dönteni szokott. Ez instructiónak 13-ik kacscsa az, a
mire mind a két fél alapítja a keresetét, a herczeg is és neje
is.</p>
<p>– S mit mond a 13-ik kacscs?</p>
<p>– Diákul van. Ugyan, signore, nem kaphatnék egy kis házi
kenyeret? Grázia! Nagysád is szereti a házi kenyeret? Ez itt «pane
francese». A 13-ik §-a az instructiónak nem létezettnek mondja ki a
házasságot; hanem egyúttal halálitéletet is mond ki. Az a fél, a
melyik az itéletre okot szolgáltatott, meg van halva a világra
nézve: annak többé házasságra lépni nem szabad.</p>
<p>– És miért nem?</p>
<p>– Vigyázzon kérem, nagysád! Mikor az ember halat eszik, akkor
nem kell beszélni, mert szálkát nyel le. Csak én hadd beszéljek, a
ki nem eszem halat.</p>
<p>Gábor úr aztán kitisztogatott szépen minden szálkát ebből a
kényes themából, a mely egy gyöngéd hölgynek a torkán
akadhatna.</p>
<p>– Ez egy igen kellemetlen, gyűlöletes per, a mi az embert
mélyebben lealázza, a pap lába alá, mint a hogy Henrik császár volt
megalázva Canossában; ez csak mint «bűnbánó ember» hajtá porba a
fejét, a váló fél pedig: mint «bűnbánó állat».</p>
<p>– Ügyeljen ön! A szomszédja koczintani akar önnel a pápa
egészségére.</p>
<p>– Ah! Evviva Pio Nono! Igazán mondom: örömest <span class=
"pagenum"><a name="Page_90" id="Page_90">-90-</a></span> ittam az
egészségére. Pedig bizonynyal mondom, éhomra ittam. Ugyan adjanak
már valami húsfélét! Hiszen elmúlt a nagy hét. Nem kell már
bőjtölni. – Minden reménységünk ő szentségében van most. A válóper
ez alapon sok veszélylyel jár, s a mikor az egyik félt
megszabadítja, a másik félt megsemmisíti. És itt épen olyan
nevezetes ember ügyéről van szó, mint Cagliari herczeg. Ez nem csak
gazdagsága miatt nevezetes, hanem diplomatai befolyása miatt is.
Többet lakik Bécsben, mint Rómában s palotája van mind két helyen,
téli s nyári. Ott is nagy földbirtokos, itt is. Tevékeny tagja
annak a pártnak, mely ellensége minden alkotmányos szabadságnak.
Mikor a római curia az olasz mozgalom által elhagyta magát
ragadtatni, akkor a herczegnek tanácsos volt Rómát elhagyni s a
palotája ablakaira vastáblákat tétetni föl. Ő és az osztrák
nagykövet csak egy napon térhetnek vissza Rómába. S ez a
herczegnőre nézve a legkedvezőbb helyzet. Ha az itélet eldöntését
siettetni lehet, akkor a herczeg vesztett. Ő most az idézésre nem
jelenhet meg Rómában. Itt a nép megkövezné – «most». Tehát itéletet
nyerhetünk ellene «in contumaciam». – Még az is a szerencsénk, hogy
meghatalmazottját, Vajdárt, a derék, jó, becsületes haramiák
elfogták s valami barlangban fogva tartják, s míg azt a herczeg
kiváltja, addig itt elverjük rajta a port. – No, ha az olasz ezt
nevezi sült húsnak, akkor szeretném tudni, hogy milyen nála a
nyers? Igazán mondom, bégetett, mikor belevágtam. – Mi volt ez az
izé, signore, a mit most lenyeltem? – «Cardi!» Bogáncs! Azzal
nálunk a szamarakat tartják, köszönöm a komplimentet.</p>
<p>– Ugyan folytassa, kérem! Nem a gastronomiai értekezést, hanem a
cánonjogit.</p>
<p>– Mondom, hogy a körülmények kedvezése mellett módunkban áll a
herczeggel oly kegyetlenül elbánni, a hogy csak kivánjuk.
Nyerhetünk ellene olyan itéletet, mely a herczegnőnek rangjához
illő életjáradékot biztosít, még új férjhezmenetel esetére is;
választhatunk a herczeg <span class="pagenum"><a name="Page_91" id=
"Page_91">-91-</a></span> palotái közül, hogy melyikben lakjék? míg
másfelől a herczeget érheti az a balsors (akarám mondani:
szerencse!), hogy nem nősülhet meg többé.</p>
<p>– Uram, ön elfeledi, hogy ki előtt beszél?</p>
<p>– Ez «ad hominem» azaz: «ad fœminam» volt mondva. Bizonyosan
szerencse lesz rá nézve, ha a marquisnőt nem teheti nejévé. –
Azonban hát az egész ügyvédi szép tervem egy nagy akadályba
ütközik. S az a herczegnő kedélye. Arra nézve, hogy magának kedvező
itéletet kapjon, neki kellene a herczeg ellen oly vallomásokat
tenni, a miktől iszonyodik. Azt mondja, hogy készebb meghalni, mint
ajkain egy szót kiejteni, a mi a családi élet titka. És azután azt
tudva, hogy ezen önvédelme által a herczeget oly élve eltemetett
alakká tenné, a milyennek az szánta őt, visszaborzad tőle a jó
szíve, mint egy gyilkosságtól. Nincs bátorsága a szívének szegezett
tőrt kivenni megölője kezéből s annak a szívébe ütni. Annak a
vagyonából sem akar részt kapni. Fél a maga fájdalmától úgy
szabadulni meg, hogy ezt odaadja másnak.</p>
<p>– De hát akkor minek jöttünk ide Rómába?</p>
<p>– Azt is elmondom. A titkos instructióknak van egy záradéka,
mely azon esetekben, a hol a birák bölcsesége az igazságot
eltalálni nem elégséges, a pápának, mint Krisztus helytartójának,
adja meg a kegyelmezési jogot. Ez épen oly királyi jog, mint a
haláltól megkegyelmezésé. A törvény határain túl megteheti azt a
pápa, hogy rendkivüli esetekben, különös kegyelemből semmisnek
nyilatkoztatja ki az egész házasságot, s mind a két félt feloldja
az itélet terhei alól. Ezt a jogot nagyon ritkán használja egy
pápa; rendkivüli idők kellenek hozzá; – én azt hiszem, hogy épen
ilyen eset és ilyen idők vannak most, s ezért siettünk olyan
nagyon. A mai nap után semmi aggodalmam, hogy a herczegnő óhajtása
teljesülni fog: megmenekül a herczegtől, a nélkül, hogy annak
vesztét okozná, a mit nem tudna a szívén elviselni. – Holnap fogad
bennünket ő szentsége kihallgatáson. <span class="pagenum"><a name=
"Page_92" id="Page_92">-92-</a></span></p>
<p>A szép szőke hölgy egészen meg volt elégedve az ebéddel, nem
úgy, mint Gábor úr, a ki a table d’hôte után rögtön egy rostélyost
rendelt fel magának a szobájába.</p>
<h3>XIII.</h3>
<p>Másnap volt a fogadtatás ő szentségénél.</p>
<p>Korán reggel meglátogatta a magyarországi jövevényeket a
Szent-Péter-egyház tizenkét gyóntatóinak egyike: a gyóntató «in
lingua hungarica», főtisztelendő Szerényi diakonus úr, kinek
láttára nagyon megörült az ügyvéd. Régi ismerőse volt, per tu
pajtás, hajdan, mikor még csak plébános volt, sokat tarokkoztak
együtt.</p>
<p>A diakonus egyenesen küldve volt hozzá és védenczéhez a
főszertartásmester részéről, hogy őket a megjelenés helyéről,
módjáról és külsőségeiről értesítse. Még abba is beavatta őket,
hogy a hölgyeknek miként kell öltözve lenni. Magas ruhában, a ki
nem gyászol, annak színes öltönyben, vagy ha feketében, hát akkor
selyemben; ékszert lehet felrakni. Az elfogadási teremig veresbe
öltözött lakáj fogja őket elvezetni, folyamodásukat kezükben
tartsák. A trónteremben (a hol a hölgyeknek szabad lesz bámulatukat
kielégíteni a nagyszerű japáni porczellánműveken) a major domus két
sorban felállítja az elfogadottakat, kik ott várnak, míg ő
szentsége megérkezik.</p>
<p>– Te! szól közbe Gábor úr. Tudja a pápa, hogy én – «vastag
nyakú» vagyok?</p>
<p>– Nem szokta kérdeni a kihallgatásért folyamodók hitvallását.
Áldását egyformán osztja mindenkinek: azt hiszi, hogy a ki kérte,
annak szüksége volt rá.</p>
<p>– No, mert azt mondom, hogy én meg nem csókolom neki a papucsát,
ha azt a Vatikánt nekem adja is.</p>
<p>– Azt pedig nem adja neked. Hanem hát nem kell annak a papucsát
megcsókolnod. Mikor odaér a kihallgatandó elé, az egyszerűen
meghajtja előtte a térdét s átadja a folyamodását. <span class=
"pagenum"><a name="Page_93" id="Page_93">-93-</a></span></p>
<p>– No majd úgy teszek, mint az egykori király (nem jut eszembe a
neve), a ki a pecsétnyomó gyürűjét ejtette a földre, hogy az alatt,
a míg azt fölveszi, úgy lássék, mintha térdet hajtana.</p>
<p>– Azt is teheted. Egyébiránt akármit csinálsz, nem tünik az föl
abban a nagy tömegben.</p>
<p>– Hát sokan leszünk a kihallgatáson?</p>
<p>– Ezuttal csak nyolczszázan.</p>
<p>– Hüh! Nyolczszázan! Hát akkor, hogy mondom én el azt a szép
latin orácziót, a miért egész éjjel fenn voltam?</p>
<p>– Sehogy sem. A pápához nem szokás a nyilvános kihallgatáson
orácziót tartani; ő szentsége szól, a kihez akar, s csak a
megszólításra adnak választ. Kérvényeiket a titkár veszi át a pápa
kezéből.</p>
<p>– Jó hát, hogy a kérvénybe is beirtam, a mit el akartam
mondani.</p>
<p>– Az nagyon jó.</p>
<p>– No hát köszöntetem ő szentségét. – Mondd meg neki, hogy én
voltam az, a ki megindítványoztam Pesten a Radikal-körben, hogy Pio
Nono arczképe aranyrámában kifüggesztessék, aztán, ha szokott
dohányozni ő szentsége, olyan hatalmas kospallagival szolgálok
neki.</p>
<p>A diakonusnak dolga volt s búcsúzott, odább ment.</p>
<p>Eltávozta után Dormándyné keményen lehordta Gábor urat, hogy mit
figurázik ilyen ünnepélyes dolgokkal, még elront mindent.</p>
<p>– Nem kell tőle félni. Csak a régi czimbora előtt feszítettem
egy kicsit magamat. Azzal szabad tréfálózni. Mikor én védek
valakit, akkor egészen annak az alteregója vagyok; ügyvédi
kötelességem, ha kriminálistát védek, olyan furfangosnak lenni,
mint az, úgy tagadni, a hogy az: esküm kötelez rá. Ha egy asszonyt
védek, olyan alázatosnak kell lennem, mint egy asszony; s ha ő
katholikus, én is az vagyok. Akkor én nem vagyok Zimándy Gábor,
hanem Cagliari herczegnő teljhatalmazottja. De bizony csak
kaphatnám nyolczszem között a pápát a herczegnő <span class=
"pagenum"><a name="Page_94" id="Page_94">-94-</a></span> ügyében,
fogadom, hogy úgy összevissza csókolnám a papucsát, mintha az édes
anyám ábrázatja volna!</p>
<p>Ez már megint a másik túlságba menő hetvenkedés volt Gábor
úrtól, miután bizonyosan tudta, hogy nyolczszázad magával lesz a
kihallgatáson s fogadását nem lehet beváltania.</p>
<p>A kitűzött órára azonban pontosan ott kellett lenni, s a magyar
embernek az a szokása, hogy mikor idegen helyre, nagyon nagy úrhoz
van híva, úgy szokott sietni a megjelenéssel, hogy ha reggelre van
hiva, ő segít az inasokat felöltöztetni, s ha estére van híva, a
gyertyákat a csillárokban meggyujtogatni.</p>
<p>Mikor a várakozó terembe beléptek, még senki sem volt rajtuk
kívül jelen. Csak épen egy diakonus jegyző, a ki a bejelentő
kamarás fennhangú kiáltására egy hosszú lajstromban az érkezettek
neveit kék irallal aláhúzta. Elég idejük volt megnézegetni a
nagyszerű festményeket, a japán vértanuk canonisatióját, s egy
kolostoromlást, a hol a pápa és az egész szent collegium épen
menekül meg a leszakadó falak közül.</p>
<p>Egy órával korábban jöttek.</p>
<p>És azután hallották az utánuk érkezők neveit a kamarás által
bekiáltva; mind hatalmas, nagy nevezetességű nevek: külföldi
főpapok, nagykövetek, fejedelmek, a kiket a terembe lépő major
domus most már elkezdett rangjuk szerint sorakoztatni; valamennyit
a mi ismerőseink csoportja elé. Aggódva lesték, vajjon jön-e
egyszer olyan név is, a mi ő utánuk soroztatik; de csak nem jött.
Egyenruhás katonák, apáczafejedelemnők, spanyol, franczia marquisk.
Mind eléjük soroztattak. Azután zarándokok, remeték, fapapucsban,
kötéllel derekukon. Még azok is. Azután kiváncsi angol touristák,
kiket csak a curiositás hozott ide, büszke lenéző myladyk tolták
ismerőseinket mindig hátrább, úgy hogy ők, a kik leghamarább
jöttek, az óra beteltéig csaknem az ajtóig lettek szorítva, a
melyen bejöttek. <span class="pagenum"><a name="Page_95" id=
"Page_95">-95-</a></span></p>
<p>Kellemetlen érzés azt látni, hogy mindenki előttünk van, s
utánunk nem következik senki: mi vagyunk a legutolsók, a
legkisebbek.</p>
<p>Gábor úrnak kezdett a nyakába melegedni a nyusztprémes
kaczagány, s attól az ő vastag nyaka még keményebb lett. Bántotta a
boszúság, a hátratétel érzete s most már magában igen kicsiny kis
térdhajtást igért az elfogadó egyházfejedelemnek.</p>
<p>Ekkor, midőn már csaknem tele volt a trónterem, belép az
oldalajtón egy kamarás, aranynyal himzett fekete egyenruhában s a
terem végén várakozó csapatokhoz siet.</p>
<p>«Serenissima principissa de Cagliari! Nobilis domina vidua de
Dormand! Egregius dominus de Zimand.»</p>
<p>A megnevezés után int nekik, hogy kövessék.</p>
<p>Ez azt jelenti, hogy magánkihallgatásban fognak részesülni.</p>
<p>Az egész hosszú teremen végig kell haladniok: nyolczszáz magas
úr és asszonyság sorfala között, a kik mind bámulva kisérik őket
tekintetükkel, úgy, hogy e három alaknak éreznie kell a mindenünnen
feléjük irányzott szemsugarakat, melyek körülfogják őket, mint egy
igézetes pókháló.</p>
<p>Az emberek közül néhányan ráismernek a szép herczegnőre, s a
suttogás előtte, utána zizeg, mint szél a száraz falevelek között:
«ah la beata!!»</p>
<p>Gábor úr azonban e nem várt fordulat alatt úgy elfelejtette az
egész latin oraczióját, hogy a megszólítás se jutott belőle eszébe,
s úgy tetszett neki, mintha harminczhárom kard volna az oldalán s
az mind keresztül akarna akadni a lábai előtt.</p>
<p>Az út nem olyan rövid odáig, a hová ismerőseinket vezették.</p>
<p>A római pápa magánkihallgatási szobája nem nyílik mindjárt az
összegyűlési teremből, a hogy más e földi uralkodónál szokott.</p>
<p>Terem terem után, folyosó folyosó után tárul a meghívottak
<span class="pagenum"><a name="Page_96" id=
"Page_96">-96-</a></span> elé és minden terem és folyosó tele van
királyinál felségesebb pompával. – Az arany maga a legszegényebb
kincs abban. – Remekei a lángésznek, miknek alkotója is király és
messiás volt a művészet országában, képezik a római egyházfejedelem
termeinek diszét. Kincsek, a miknek oly magas az ára, hogy azokat
megvenni nem, csak meghódítani lehet, vagy királyi lelkek mennybeli
üdveért cserébe hódolati díjul adományozni. Római császárok, világ
urai, országalapító hősök előszobáznak az ő csarnokaiban, hosszú
sorokban egymás mellé állítva, s örökké nyitott szemeikkel egymásra
meredve; fenkölt istenszobrok, a classicus hitrege bálványai állnak
ajtaja bejáratainál; istenek, a kik nem mondhatják magukról, hogy
«voltak, vannak és lesznek» – ők csak «voltak»! A mi túlélte
istenségüket, az az emberalak: «örökké való emberek» lettek.</p>
<p>Blanka reszketett az elfogulástól, láza volt, szép arcza égett;
mentől előbbre hatolt ez ihletésteljes lakosztályokon, a mik
egyetlen egy embernek a lakása – és az egész világnak otthona. E
palotaóriáshoz háromezer évnek van joga a múltból s megannyinak a
jövőből! – Tévedtünk: – még új folyosók nyílnak meg előttünk hosszú
perspectiváikkal; azokban már a háromezer évet is megelőzött
korszakok népe sorakozott, a nem számlált idők koronás tanui:
balzsamozott királyi mumiák, az örök pyramidok örök halottjai. A
hogy a hosszú korridorok múltja eltünik az időtlen időkbe, úgy
távozik azoknak a jövője is a végtelenbe.</p>
<p>A nagyszerűség képe meghatja azt is, a ki érez, azt is, a ki
gondolkozik.</p>
<p>S még mindig nem állapodunk meg: egy újabb folyosó nyílik elénk;
egyik oldala mythoszi szobrokkal és domborművekkel rakva, de ezek
iránt már mostoha lesz a figyelem, az átelleni falon erős
versenytársuk akadt: egy rácsajtó, melyen át a Vatikán kertjébe
lehet látni. A tekintet elfordul a kőmosolygású Canephorától, s
gyönyörrel szívja <span class="pagenum"><a name="Page_97" id=
"Page_97">-97-</a></span> fel a boscareccio bűvös látványát. A
természet és az emberi művészet együtt pazarolnak. A fák a tavasz
első pompájában, százados törzsek, lilaszínű virágokból szőtt
aureolával koronáik körül, nyíló bokrok, mintha rózsából rakott
oltárok volnának, a fal egy oldala arany almákkal látszik megrakva,
az egy csodálatos édes naspolya gyümölcse, mely itt ápril elején
érik, ennek tavaszszal van az ősz. És közöttük az örökzöld
délvirágok, a ragyogó levelű pálmák, miknek hímporos virágfürtei
most törnek elő lombkoronáik alól; kipattanó bimbóiknak sporája,
mint arany köd szállong a napsugárban. Szentelt ligetek virágzó
narancsfákból, a Gecsemane-kert olajfáival összeborulva, mik közül
magasra tör fel, mint egy élő münstertorony, a századokat számláló
sötétzöld cziprusz. A déli meleg szellő a nyitott üvegtáblákon át
belopózik s ezernyi virág illatával tölti meg a Faraók
hullacsarnokát s a kőistenek szobor-karzatait.</p>
<p>Itt, a kertre nyíló csarnokok egyikében, IV. Pius pápa
casinojában szokta fogadni a pápa azokat, a kiknek
magánkihallgatást engedélyezett, ha hölgyek is vannak az esedezők
között.</p>
<p>A szögletből nyíló ajtónál két svájczi testőr áll: ismerőseink
czélnál vannak.</p>
<p>Ott állnak a lelkek nagy fejedelme előtt, a kinek birodalmát nem
korlátozza a láthatár, a ki ura az ő alattvalóinak nemcsak ezen a
földön, hanem a túlvilágon is, a kinek egy szavától a halott
szentté lesz s az élő ember halottá, a rettenetes, a félelmetes, az
óriási nagy, szelid, mosolygó arczú emberalakba öltözve. Oh e
mosolyra még emlékeznek sokan, hogy az való volt. Egy boldog ember
mosolygása, a ki tudja magáról, hogy ő egy király, a kit
szeretnek.</p>
<p>A szerencsétlen gyermek ott térdelt leborulva e fényes alak
lábainál, s boldog volt, hogy könyeivel áztathatta azokat.</p>
<p>Talán jobban hitt benne, mint az Istenben. Hisz az Istenszobor,
ha a kétségbeesve hozzáfolyamodó átölelheti <span class=
"pagenum"><a name="Page_98" id="Page_98">-98-</a></span> térdeit,
megnyugtatást, vigasztalást ad annak; de az imádkozó még is aggódva
gondolhat rá, hogy ez hideg kő, kemény fa; tán nem is érzi a
csókot, tán nem is hallja a sírást; s a kinek képét viseli, az
messze van talán, nagyon messze; ime ez pedig egy élő alak, a kinek
szíve van, a kinek szemében megjelenik a rokonszenvező köny; a ki
megért, meglát s kezét kinyujthatja, hogy megáldjon.</p>
<p>Blanka a boldogságtól sírt.</p>
<p>A világ fejedelme lehajolt hozzá és felemelte őt kegyesen. Kezét
fejére tette s vigasztaló szavakat rebegett hozzá. Biztatta.</p>
<p>Oh mily szentségül zárta ő e szavakat szívébe. – Kinek volna
bátorsága kétkedni azokban? – Kétkedhetik a menyasszony vőlegénye
szerelemesküjében az oltár előtt; – kétkedhetik valaki a
napsugárban, hogy az meleg helyett lefagyasztja virágait, –
kétkedhetik valaki az anyaföldben, hogy az az elvetett kenyérmagból
bürköt fog teremni, – kétkedhetik valaki szülői szeretetében, a
bölcsek tudományában, – kétkedhetik a csillagászok mathematikai
számításában, – kétkedhetik a saját józan eszében, öt érzékeinek
helyes felfogásában: de e mosolygó ajk jóságos szavaiban kétkedni
lehetetlen volt.</p>
<p>«Tu es petra!»</p>
<p>Úgy építette e kegyes szavakra, mint a sziklára, jövendője
fényes várát a szegény asszony.</p>
<hr class="tb" />
<p>Gábor úr nem tudott magának számot adni róla, mikor vége volt az
elfogadtatásnak, hogy mi történt vele? vajjon csakugyan letérdepelt
ő az egyházfejedelem előtt, s csakugyan megcsókolta annak a lábát?
csakugyan belesült a dictiójába, s nem tudott tovább hatolni annál,
hogy «beatissime pater»? vagy mind ez álom volt? (Majd megmondja
Dormándyné otthon.)</p>
<p>Annyi bizonyos, hogy védencze könyörgő levelét kegyes kezek
vették át és így minden czél el lett érve, s ez mégis az ő ügyvédi
sikeres működésének az eredménye. <span class="pagenum"><a name=
"Page_99" id="Page_99">-99-</a></span></p>
<p>Csak Dormándyné tartotta meg mind végig az asszonyoknál annyira
bámulatos és kiváltságos lélekjelenlétét, hogy még azt is el tudta
mondani odahaza, hogy ő szentsége az alatt, a mig Gábor úr
összevissza hebegett valamit (de azt senki se tudja, hogy zsidóul
volt-e, vagy görögül?), hátulsó zsebéből egy burnót-szelenczét vont
elő, s abból mosolyogva kettőt szippantott; a burnótszelencze
egyszerű tojásdad alakú teknönczhéj volt, zománczfestéssel a
tetején, s azután ő szentsége ugyanazon zsebéből, a selyem és
aranyhimzés közül, egy zsebkendőt vont elő, mely durva gyapotvászon
volt, veres és kék koczkákkal, a minőket otthon a franciscánusok
használnak.</p>
<p>Mindebből a herczegnő és az ügyvéd semmit sem láttak.</p>
<h3>XIV.</h3>
<p>Blanka herczegnő megtette Rómában a kötelességszerű
látogatásokat, elment Rossiékhoz, megköszönni a ránézve
jótéteménynyé magasult szivességet; meglátogatta ** grófnét, egy
nagykövet nejét, kinek férje képviselte az osztrák és magyar
alattvalók érdekeit, saját nagykövetük távollétében; hanem aztán
Blanka nem folytatta tovább az ismeretséget.</p>
<p>Finom érzéke megsugta neki, hogy egy ifju nő, a ki férjétől
válik, valami hidegséget sugároz ki a női társaságban, a hol
megjelenik. A míg itélete ki nincs mondva, addig vádlott, – és
senki sem tudja, hogy mivel van vádolva.</p>
<p>Kellemetes különben sem volt rá nézve a társalgás. Mindenki
politikáról beszélt előtte; mindenki azt akarta tőle megtudni, hogy
mi történik Magyarországon? mekkora haderővel rendelkezik a
kormány? mikor ül össze a parliament? van-e rá kilátás, hogy a
magyar ezredeket visszahívják Lombardiából? s több effélét, a mire
Blanka mind nem tudott felelni. Ő nem tudott egyebet, mint hogy egy
napon Bécs utczáin magyar «éljen» kiáltásokat hallott s
<span class="pagenum"><a name="Page_100" id=
"Page_100">-100-</a></span> ablakai alatt görbe kardos és
attila-dolmányos fiatalok csoportja vonult végig.</p>
<p>Azután nem is volt eszében, hogy Rómában letelepedjék, keresztül
utazónak tekintette magát, kit ősrégi emlékek, a bűbájos
természetpompa inkább hivogatnak a látogatásra, mint a magas körök.
Nem is volt egyedül. Gábor urat és Dormándynét magukra hagyni
hálátlanságnak tartotta volna. Jól esett mindennap hallgatni Gábor
úr ömledezéseit azon kedvencz théma fölött, hogy milyen jó lett
volna, ha ősünk, Attila, akkor, mikor itt járt a maga hunnusaival,
Rómát elfoglalta volna, itt telepedett volna, a keresztyén hitet
felvette volna, mi most volnánk a rómaiak, hisz diákul úgy is
jobban tudunk, mint a hajdani Latium lakói. Milyen nagy volt az
öröme, mikor a Capitolium egyik folyosóján felfedezte azt a
kőemléket, a melyen egy valóságos czifra szűrös génius támaszkodik
egy elvitázhatlan rézfokosra, s aláirva a sok mondat között e
csalhatlan szó «Hungariæ».</p>
<p>Blanka pedig abban találta gyermekes örömét, hogy a classicus
helyekről, a miket bejártak, egy-egy kődarabkát, egy falevelet,
falból kinőtt virágot hordott össze: egész ártatlan
emlékgyűjteményt csinált belőle magának, s albumát telerajzolta
vázlatokkal. – (Még akkor nem árultak úton-útfélen
fényképeket.)</p>
<p>A míg az ügyvéd a történelmi emlékeket kutatta, s a herczegnő
albumát megnépesíté, teltek a napok és egyiküknek sem jutott
eszébe, hogy az ügyet, a miért idejöttek, siettetni kellene. Az
ügyvéd szabadságidőt vett magának; otthon úgy is nagy törvényszünet
volt. (Köztünk mondva: Gábor úr hírhedett népszónok és oraculum, a
kinek olyankor, mikor keresik, nagyon czélszerű úgy intézni a
dolgát, hogy ne találják.) A herczegnő pedig szentségtörésnek
tartotta volna egy áldásnak, melyet fejére nyert, még a foganatját
is sürgetni. Hogy «adja írásba» a benedictiót!</p>
<p>Egy napon aztán, mikor a herczegnő azt mondá, hogy <span class=
"pagenum"><a name="Page_101" id="Page_101">-101-</a></span> ő maga
délután a Colossæumba akar elmenni, s annak a belsejét rajzolni le
az albumába, Gábor úr kijelenté, hogy ő most ebben a mulatságban
részt nem vehet; csak méltóztassanak az úrhölgyek magukban
meglátogatni az Antoniusok circusát, neki fel kell sietni a
Lateránba, s utána nézni a herczegnő ügyének. Nyugtalanító levelet
kapott Manassétől.</p>
<p>– Ön elmondá ez úrnak, hogy bennünket mi ügy hozott ide?</p>
<p>– Haragszik érte a herczegnő?</p>
<p>– Nem. Nem. Helyesen tette. Mit ir önnek?</p>
<p>– Felolvasom. Szörnyű macskakarmolás irása van. «Táblabiró úr! A
míg ön a katakombákban jár, a föld fölött is történik valami.
Durando úr már megkóstolta az osztrákokat Ferrarában, s úgy
találta, hogy igen kemény héjuk van. Most haragjában keresztes
háborút hirdet ellenük, s katonái mellére vörös kereszteket ragaszt
s úgy indul neki a Pónak. Ő szentsége rossz kedvű. Nem szereti,
hogy a római sereg keresztes háborút hirdet egy keresztyén állam
ellen. Durandonak megtiltá a Pón átkelést. Ha mégis átmegy, akkor
mindazok az emberek, a kik az ön védenczének pártfogói voltak,
halomra buknak. S ha még meg is találják verni a Pó mögött, a mi
nem lehetetlen, akkor az ön védenczének minden ellensége
felülkerül. Jó lesz a halottakkal való beszélgetést egy kicsit
abbahagyni, s az élők után látni. Holnapután már csukva lehet ön
előtt minden ajtó.»</p>
<p>– De hát lehetséges volna az, hogy azért, mert a csatatéren
valami baleset történik, engem büntessenek meg? kérdé a
herczegnő.</p>
<p>– Hja. «Quid-quid delirant reges, plectuntur Achivi», mondá rá
eltávoztában Gábor úr, s még csak meg sem magyarázta a
herczegnőnek, hogy ez annyit tesz magyarul, hogy valahányszor a
királyok dühbe jönnek, mindig a szegény embereket verik meg. Ezt
még Achaiában így szokták. <span class="pagenum"><a name="Page_102"
id="Page_102">-102-</a></span></p>
<p>A herczegnő tehát Dormándyné kiséretében egy abbét kérve fel
ciceronénak, (kapni azt minden lépten-nyomon) látogatá meg a
Colossæumot, s míg az abbé Dormándynénak magyarázta a circus
históriai emlékeit, addig ő leült az arena közepén felállított
kereszt talapjára és megkisérté lerajzolni az előtte feltáruló
képet.</p>
<p>Sehogy sem sikerült.</p>
<p>Azon vette észre, hogy el sem tudja kezdeni. Háromszor is
hozzáfogott s mindannyiszor félbe kellett hagynia az elrontott
lapot. A Colossæum nem engedi magát mindenkinek lerajzolni: azzal
küzdeni kell.</p>
<p>Fenn a negyedik óriási karzat szédületes magasában, a párkányra
kiülve ül egy hangya, a ki fest. Innen alulról a szinházi látcsővel
nézve sem más az, mint egy hangya a hegytetőn. Széles szalmakalap
van a fején s mögötte nagy vörös esernyő kifeszítve a nap ellen:
úgy dolgozik.</p>
<p>Blanka irigykedett erre az emberre. Az már meghódította a
Colossæumot. Legyőzte ezt. Belekényszeríté rámája keretébe. Vajjon
hogyan kezdhetett hozzá? Természetesen: felülkerült neki, felhágott
a magasra, onnan tekint le rá. Igy könnyebb volt az óriást
legyőzni.</p>
<p>Föltette magában, hogy holnap korán reggel fog ismét idejönni, s
akkor ő is onnan a magasból kisérti meg a vázlat fölvevését; azzal
kitépte az albumából boszusan az elrontott lapokat s elhajította
azokat a tarkalevelű bogács közé, a mi az omladékokat
körülnőtte.</p>
<p>Este volt már, vissza kellett térni a hotelbe, s aztán készülni
a szinházba.</p>
<p>A hotelhez rendesen azon az utczán kellett végigmenni, a melyen
a Cagliari palota állt. Blanka mindennap látta ezt a néma és vak
épületet, s mindannyiszor az a nyomasztó gondolat lepte meg, hogyha
ő neki e vastáblákkal elzárt ablakú termekben kellene lakni; e
griffmadarakkal kérkedő kapun belül, a mi soha nyitva nincsen!</p>
<p>Ma este, midőn kocsija e palota előtt ismét elhajtatott,
<span class="pagenum"><a name="Page_103" id=
"Page_103">-103-</a></span> megdöbbenve látta, hogy a palota
ablakain a vastáblák ki vannak nyitva, s az egész első emelet
fényesen kivilágítva; a kapu is tárva van, s azon keresztül a
kertté alakított udvarba látni.</p>
<p>Vajjon ki tette a kisértetek palotáját egyszerre lakottá?</p>
<p>Mikor a hotelbe megérkezett, még több meglepetés is várt rá. A
maitre d’hotel egyébkor is igen udvarias volt a herczegnő iránt, de
azt még soha sem tette, hogy maga siessen a kocsija ajtaját
kinyitni s őt a földre lesegíteni és azután felkisérje a
szállására.</p>
<p>– Köszönöm, uram; ne fáradjon, kérlelé Blanka. Eltalálok a
szobámhoz magam is.</p>
<p>– Cz, cz, cz! ohi! az lehetetlen!</p>
<p>S hogy bebizonyítsa a herczegnőnek, mennyire lehetetlen neki
saját helyismerete után eltalálni a már hetek óta lakott szobáiba,
egy más lakosztály kettes szárnyajtaja elé érve, azt a hátával, két
tenyerével és az egyik sarkával egyszerre ügyesen feltárta s
kényszeríté a hölgyeket belépni. Az pedig még csak egy előszoba
volt, de már az is herczegi fényűzéssel butorozva; abból egy
nyitott szárnyajtón keresztül egy választékos pompával diszített
terembe lehetett látni, melynek falait művészi olajfestmények
diszíték; s a nyitott erkélyajtó mellett jázminbokrok fogták fel a
besütő holdvilágot, mely összevegyült a tejüveggel fedett lámpák
fényével. A teremből jobbra-balra fénymázas és szőnyeges ajtók
nyiltak, miket nagy hajlongások között egy vörösbe és aranyba
öltözött bérszolga sietett a herczegnő előtt felnyitogatni.</p>
<p>– Távolléte alatt ide költöztettem át a herczegnőt, mondá
lekötelező nyájassággal a maitre d’hotel. Remélem, megnyeri a
tetszését.</p>
<p>– Nem, uram, ez a szállás nekem drágának látszik; maradok a
régiben; csak hordassa vissza a holmimat. – Hát ez az úr mit keres
itt? kérdé, a vörös-arany bérruhás emberre mutatva.</p>
<p>– Ez a mi saját bérszolgánk, a ki herczegséged livreéjét
<span class="pagenum"><a name="Page_104" id=
"Page_104">-104-</a></span> viseli, mondá, kezét dörzsölve a
vendéglős; s ezentul herczegséged szolgálatára fog egyedül állani,
egy hasonlóul öltözött fehér parókás kocsis fog ezentul itt lenni a
kapuban, födött hintóval herczegséged szolgálatára. Mindez magas
rendelet következtében történik így. Egy excellencziás úr volt itt.
Cz, cz, cz! nagyon haragudott, mikor megtudta, hogy herczegséged
egész udvarával együtt csak négy szobát foglal el hotelünkben! Cz,
cz, cz! Rögtön intézkedett mindenről.</p>
<p>– Hol a látogatójegye, Beppo! – Ezüst tálczán hozd, Beppo.</p>
<p>De Blanka rá se nézett a jegyre. Tudta, hogy kinek a neve van
ráirva. Eltitkolta izgatottságát. Az asszonyok bámulatos
nyugalmával felelt (férfinak a szava elakadt volna a dühtől):
«Kérem önt, rám vonatkozó intézkedéseket ne fogadjon ön el mástól,
mint ügyvédemtől; különben rögtön kiköltözöm a hoteléből. Adassa
vissza az eddigi szobáimat s ne tartson számomra külön
bérszolgát.»</p>
<p>A czifra bérszolga elámulva tartá kezében a tálczát a
névjegygyel.</p>
<p>Számára is volt kategórikus utasítása a herczegnőnek.</p>
<p>– A ki utánam tudakozódik, utasítsa ön ügyvédemhez; az az úr meg
fogja mondani a kérdezősködőnek, hogy lehet-e velem beszélni és
mikor? – Mától fogva nem fogok a vendégasztalnál étkezni, hanem
idefenn a szobámban.</p>
<p>Azzal felnyittatta a régi szobáit, visszahordatta a bőröndjeit s
félreérthetetlenül bezárta maga után az ajtót.</p>
<p>Dormándyné mind ebből nem értett semmit. Sejtette, hogy valami
nagy baj van s ilyenkor sietett visszavonulni, nehogy kénytelen
legyen osztozni benne, mielőtt tudná, hogy mi az?</p>
<p>Blanka türelmetlenül várta az ügyvédet, a ki csak nagy későre
érkezett haza.</p>
<p>Olyan bűntudatos arczczal került elő, mint mikor egy
<span class="pagenum"><a name="Page_105" id=
"Page_105">-105-</a></span> férj elkártyázta a pénzét, s aztán
tudja jól, hogy azt hiába titkolja; az asszony le fogja olvasni az
arczáról.</p>
<p>– Nos, hát mi hírt hoz ön ügyvéd úr? kérdé eléje sietve
Blanka.</p>
<p>– Semmit, semmit, épen semmit. Egész álló nap lótottam,
futottam. Vagy korán mentem, vagy későn jutottam oda.
Megvárakoztattak mindenütt óra számra. A kit kerestem, végre sem
találtam, kiket már informáltam, azoknak a helyein már más emberek
ültek, s azoknak fogalmuk sem volt arról, a mit nekik beszéltem;
Pontiustól Pilátushoz küldöttek; de a folyamodásunknak semmi
nyomára sem akadtam. Holnap elől kezdhetem. Már most a
perokmányainkat nyomozom, azok majd útba vezetnek. – Csak én azokat
a katakombákat ne jártam volna egy hétig! – Csak legalább azt
tudnám, hogy hol lakik az az ördöngös Manassé!</p>
<p>(«Én tudom!» mondá magában a herczegnő. – De nem mondta
senkinek.)</p>
<p>– No ha ön nem tud semmi hírt, akkor én tudok valamit, szólt
Blanka; nézze meg azt a névjegyet azon a tálczán.</p>
<p>Gábor úr elővette a szemüvegét s belenézett.</p>
<p>«Vajdár!»</p>
<p>– Az van ráirva? Meg sem néztem. Csak gyanítottam Cagliari
herczeg is itt van.</p>
<p>– Vajdár volt itt? Találkozott vele?</p>
<p>– Nem. De holnap el fog jönni. Előre is önhöz utasítottam. Nekem
nincs vele semmi beszélni valóm.</p>
<p>– No hiszen csak az én kezem közé kerüljön, türkőzék neki Gábor
úr. Hanem aztán fejcsóválva tette hozzá: Bár csak tudnám, hogy hol
lakik az az ördöngös Manassé!</p>
<p>(«Én tudom!»)</p>
<p>Alig is várta, hogy egyedül maradjon Blanka, s előkeresse azt, a
mit csak ő tud és senki más.</p>
<p>Különös módon jutott ő ehhez.</p>
<p>Mikor Manassé kiséretében a Sixtina pompáját nézni <span class=
"pagenum"><a name="Page_106" id="Page_106">-106-</a></span> ment,
elébb a «Cortile di Damaso» irodájában egy nagy könyvbe be kellett
mondatolni kinek-kinek, a ki engedélyt kapott, a nevét a szállása
czímével együtt. Itt hallotta meg azt Blanka, hogy Manassé hol
fogadott szállást, s akkor azt hirtelen feljegyezte az albumának
egy lapjára, a mit szüntelen oldaltárczájában hordott. Az
utczanevek és számok könnyen elvesznek az emlékezetből. A papir
megőrizte azt.</p>
<p>Sietett elővenni az albumát.</p>
<p>Kereste. És nem találta meg.</p>
<p>Újra meg újra végigforgatott minden lapot. Manassé lakásának
czíme nem volt egyiken sem.</p>
<p>Ekkor jutott eszébe, hogy ő két-három lapot kitépett ez
albumból, miken a Colossæum rosszul sikerült vázlatai voltak, s
azokat elhajította a lapu-bozót közé. Bizonyosan azok egyikének a
hátára volt feljegyezve a keresett lakásczím.</p>
<p>Azt pedig már most azon a helyen, a hol egyszer megtudta,
véletlenül, még ha volna is bátorsága, hogy odamenjen azt kutatni,
meg nem kapná, mert a nagyhéti iroda a jövő nagypéntekig nyitva nem
lesz.</p>
<h3>XV.</h3>
<p>A herczegnőnek még az nap este levelet hoztak a herczegtől,
melyben arra kéri, hogy mondjon neki egy órát, melyben
meglátogathassa. Blanka azt válaszolta, hogy a herczeget, ha
egyedül jön, holnap reggeli tizenöt órától kezdve délig elvárja a
szállásán. Más látogatója előbb az ügyvédéhez van útasítva.</p>
<p>A herczeg nem váratott magára. Az első negyedórájában az
engedélyezett időnek már ott volt a sötét narancsszínűre festett
hintaja, a skarlát dolmányos kocsissal a hôtel előtt s a herczeg
egy theafa-pálczára támaszkodva jött fel a lépcsőn. Csak a jobb
lába fungált, a bal szolgálaton kívül volt helyezve, de ezt csak,
ha lépcsőn járt, <span class="pagenum"><a name="Page_107" id=
"Page_107">-107-</a></span> lehetett észrevenni; teremben,
társalgás között e nehézséget elütötte úrias applombbal.</p>
<p>A herczeg most is igen szép ember volt; csak a fehér haja árulta
el az életkorát, de simára borotvált arcza piros volt és homloka
ráncztalan, szemei ragyogók s sűrű szemöldei még egész feketék;
szép metszésű ajkain örök mosoly. Egész magatartásában öntudatos
büszkeséggel párosult lanyhaság, mely hölgyek közelében
ellenálláshoz nem szokott bizalmassággal vegyül.</p>
<p>Az előtte szaladó főpinczér sietett őt a herczegnőnél
bejelenteni, ki maga jött ki eléje az előszobába s kezét
nyujtá.</p>
<p>A herczeg jobbjával Blanka kezét szorítva meg, a baljában
tartott pálczát a pinczér előtt keresztbe tartá, oly formán, hogy
annak vagy át kell ugorni, vagy foglyul adni meg magát.</p>
<p>– Még mindig ez a herczegnő szállása?</p>
<p>Az inquisitus nem birt semmit a védelmére fölhozni; azonban a
herczegnő sietett őt kimenteni.</p>
<p>– Én magam óhajtottam itt maradni, herczeg.</p>
<p>Erre a vádlott a vizsgálati fogságból rögtön szabadon
bocsáttatott, s a herczeg be hagyta magát vezettetni Blanka
szobájába, mely elég díszes és kényelmes volt, ha nem is
pompás.</p>
<p>– Igen sajnálom, kedves Blanka, hogy ön nem fogadta el
gondoskodásomat. Ez nem az ön rangjához méltó ellátás.</p>
<p>– Én az egyszerűséget szeretem.</p>
<p>– Azt tudom. De ön Cagliari herczegnő; s nevének fényét, ha
teher is, viselni tartozik. Aztán ön abban a helyzetben van, hogy
ide s tova előkelő látogatókat kell elfogadnia, s nincs egy
bérszolgája, a ki azokat bejelentse, nincs egy elfogadási terme, a
hol azokat leültesse, ha ön történetesen még akkor a hajdíszét
rendezteti.</p>
<p>– Már korán reggel fel vagyok öltözve, herczeg, s kész
látogatóimat elfogadni. <span class="pagenum"><a name="Page_108"
id="Page_108">-108-</a></span></p>
<p>– De nemcsak látogatók jöhetnek önhöz, hanem kalandorok,
tolakodók, kéregetők.</p>
<p>– Nem vagyok egyedül: van védnőm (garde des dames), van
ügyvédem.</p>
<p>– Azokat is másként választhatta volna ön, kedves Blanka; ha
azon a szomorú emlékű napon, melyen ön házamat elhagyta, valamelyik
nagynénjéhez költözött volna, az maga eljött volna önnel Rómába,
jelölt volna ki az ön számára oly ügyvédet, a ki grata persona a
befolyásos helyeken. A helyett ön egy leánykori zárdabeli
ismeretségéhez költözött, a ki, megengedem, hogy igen distingvált
úrhölgy, s az ügyvéd is, a kit ő ajánlott önnek, lehet igen derék
tabuláris fiscális; de a ki, megbocsásson ön a hasonlatért, úgy
találja fel itt magát Rómában, mint a peleskei nótárius Budapesten.
S azonfelül egy protestáns ügyvédnek a választása az ön részéről
egészen azt a színt adta a dolognak, hogy ön teljes atrocitással
akar ellenemben eljárni.</p>
<p>– És azt tettem-e? kérdé Blanka nemes szemrehányással.</p>
<p>– Nem. Nem azt tette ön. És ez bizonyosan nem ügyvédének a
tanácsa volt. Ez az ön saját nemes szivének a sugallata volt. Ön
nem használta fel azt az időközt, melyben nekem személyesen Rómába
jönnöm erkölcsi lehetetlenség volt; meghatalmazottam pedig tettleg
akadályozva volt a megjelenésben; a curia irányadó helyein mind
politikai ellenfeleim ültek: ha ez idő alatt ön sürgette volna,
hogy legyen harcz, – az ellenem dőlt volna el. Ön nem azt tette; ön
a kegyelem útjához folyamodott, s most nem mint két harczoló fél
állunk egymással szemben, hanem mint két osztályos atyafi, a kik
kölcsönösen föltették magukban, hogy visszaadják egymásnak azt, a
mi nem az övék. Cagliari herczeg most nem a feleségét jött
reklamálni, – hanem a leányát. – Elfogad-e ön atyjának?</p>
<p>Blanka közel volt hozzá, hogy még azt is elhigyje.
Szerencséjére, <span class="pagenum"><a name="Page_109" id=
"Page_109">-109-</a></span> sokkal több fájdalmat okozott neki ez
az ember, mint hogy ezt egy színpadi jelenettel helyre lehessen
hozni. – Mozdulatlanul maradt.</p>
<p>A herczeg pedig nagyon meg szokta figyelni a beszéde
hatását.</p>
<p>– Gondolja meg, kedves Blanka, hogy most a helyzet kulcsa az én
kezemben van. A nagy világmozgató eseményekben oly fordulatok
álltak be, melyek engemet a Vatikánban nagyon szivesen látott
alakká tesznek, s az utczahősök uralkodását is egyúttal
megszüntetik. Önnek a pártolói útra készülnek.</p>
<p>– Nekem csak egy pártfogóm van; az nem készül útra. Én nem
kértem igazságtételt: én csak kegyelmet kértem és áldást. Az
igazság lehet alávetve a változásnak, de a kegyelem és az áldás
soha.</p>
<p>– Ki tudja? Sokszor következett már az áldásra anathema; –
ugyanarra a fejre, ugyanattól a kéztől. Egy megszorúlt földi ember
sok változandóságra képes; hát még egy megszorúlt földi Isten?
Azonban maradjunk annál, hogy békét és kegyelmet óhajtunk mind a
ketten. – Ennek az első föltétele az, hogy ön fogadja el az én
intézkedéseimet, a mikkel önről atyailag gondoskodom itt
tartózkodása alatt. Ha békével akarjuk megoldani ügyünket, az
ellenségeskedésnek minden látszatát el kell távolítanunk magunktól.
Az pedig ellenséges tüntetés, ha Cagliari herczegnő egy számozott
bérkocsin járja végig Rómát (a hol a bakon a fiakker mellett ül
annak a kis kutyája), s harmad magával egy négy szobás szállást
foglal el; a míg Cagliari herczegnek egy palotája van a szomszéd
utczában, melyet mindenki ismer. Ez által ön engemet sújt, mert
magát, mint áldozatot tünteti fel. Nekem legalább is azt lett volna
kötelességem önnek fölajánlani, hogy szálljon be a
Cagliari-palotába; az két külön lakosztályt képez, két külön
kapubejárattal, külön lépcsővel, még a kert is két osztályra van
rekesztve. Nem én vagyok az első Cagliari herczeg, a ki úgy lakik
egy házban a feleségével, hogy <span class="pagenum"><a name=
"Page_110" id="Page_110">-110-</a></span> egymást soha se lássák.
Ön ez ajánlatot, tudom, hogy visszautasította volna.</p>
<p>– Vissza.</p>
<p>– Tehát nem maradt más választásom, mint itt ebben a hotelben
rendelni meg az ön számára azon lakosztályt, melyet külföldi
uralkodó herczegek szoktak elfoglalni; ez tőlem nem ajándék; ha
békében szétválunk, tartozásom kiegyenlítésénél be fogom ezt önnek
számítani.</p>
<p>– Köszönöm, herczeg. Magamnak is van vagyonom. Ha ezzel önről
kellemetlenséget háríthatok el, meghozom ez áldozatot.</p>
<p>Blanka, kinek kedélye nagyon is hajlandó volt a bizalomra,
tartott magának olyan embereket is, a kiknek ne higyjen. Ez
megengedhető fényűzés egy asszonynak, a ki már ily fiatal korában
annyi szenvedésen ment keresztül.</p>
<p>E ritka emberek közé tartozott – maga a férje. Megtanúlta már,
hogy ennek egy szavát se kell úgy venni, a hogy az adva van.</p>
<p>A szálláskérdés valami olyan hiábavalóság, hogy azon bámulatos
dolog volt annyi szót elvesztegetni. Tehát legyen úgy, a hogy a
herczeg akarja. – Hanem annak a háta mögött kell lenni valami
egyébnek.</p>
<p>– Annak tehát nagyon örülök, kedves Blanka, hogy ön ezen
óhajtásomnak engedett. A szállása berendezését tehát bizzuk a
vendéglősre. Az önnek a házunk bérköntösét viselő szolgát is fog
szerezni, hányat kiván? kettőt?</p>
<p>– Elég lesz egy.</p>
<p>– Ha nem fog önnek tetszeni, bocsássa el s fogadjon mást. Ne
legyen az a gyanúja, mintha kémet akarnék ön körül tartani
cselédalakban.</p>
<p>– Nem volna semmi feljegyezni valója körülöttem.</p>
<p>– Kedves Blanka! Az ember soha se látja a saját arczát tükör
nélkül; más pedig mindig látja.</p>
<p>– Lehet önnek valami kifogása ellenem?</p>
<p>– Nekem nincs, en ismerem önnek szilárd elveit. Én <span class=
"pagenum"><a name="Page_111" id="Page_111">-111-</a></span> önt
most nem azon a sárga üvegen keresztül nézem, a mit féltékeny
férjek fordítanak feleségeik felé, hanem a rózsaszínűn át, melyet
kegyes atyák alkalmaznak leányaik ellenében. Én nem vádolója, hanem
védője vagyok önnek, a ki azt mondom: «eh, balgaság! ha együtt
utazott ön valakivel, az lehetett egész véletlen; ha hirtelen utat
vesztettek együtt, az történhetett jól értesült óvatosságból, a
veszélyes útvonal kikerülése végett. Ha Rómában ismét
összetalálkoztak, az igen természetes kötelezettsége egy, a helyi
viszonyokkal ismerős honfitársnak járatlan szülötteföldiei
irányában; ha karöltve jártak együtt, az a sokaság közötti tolongás
miatt történt, a mikor egy nő fel van jogosítva a legelső férfinak
a karjába kapaszkodni s tőle oltalmat követelni, a kit maga mellett
talál.»</p>
<p>Blanka idegeit zsibbadás állta el. Hát ebből már fegyvert
kovácsoltak volna ellene!</p>
<p>– De lássa ön, én védem önt, egészen atyai módon. Azt mondom: ez
semmiség. Ha nekem nincs közöm hozzá, másnak ne legyen. Csak arra
kérem, hogy jövőre legyen óvatosabb! Mert ellenségei vannak; nem is
tudja, hogy hol? Érdekből mindenki árulóvá lesz, – kivált itt! S
azok a semmiből tudnak teremteni egy alvilágot. De legyen ön
meggyőződve felőle, hogy én vagyok az, a ki önt minden rágalom
ellen védeni fogom. – Mit akartok? – Én ennek a hölgynek atyja
vagyok – s akarom, hogy ő boldog legyen.</p>
<p>Blanka nem hitte volna, hogy jöhessen elő valaha olyan helyzet,
a melyben ő Cagliari herczeg jóakaratára legyen utalva.</p>
<p>El kellett hallgatnia. Égő arcza meghazudtolta volna, hogy
mindez merő rágalom. S lehetett-e elmondani, hogy valóban napokig
kisérte őt, mint az árnyéka, egy boldog ábránd fantomja; hogy
álmodott, hogy sóhajtott róla titokban, de imáinak,
könyhullatásainak sikerült leküzdeni a varázslatot s ime eltünt az
és nem maradt fenn belőle semmi? Semmi, csak az emlékezet fehér
silhouettje; <span class="pagenum"><a name="Page_112" id=
"Page_112">-112-</a></span> körrajzai egy betöltetlen ürnek. –
Inkább hallgatott és tűrt.</p>
<p>– N’en parlons plus! mondá a herczeg, észrevéve diadalát.
Cagliari herczegről senki se mondhassa azt, hogy őt nagylelkűségben
felülmulta – még a saját neje se. A mit ön éreztetett velem, azt
fogom én éreztetni önnel. A hogy ön leborult kegyelemért esdve, úgy
fogok én is leborúlni közös atyánk szent lábaihoz. A mit ön irt
folyamodásában, azt aláirom én is: «mi nem vagyunk férj és feleség:
mi atya és leány vagyunk». S ön tapasztalni fogja, hogy ez több,
mint üres szójárás. Én nem tépem el, csak fölcserélem a köteléket
közöttünk.</p>
<p>És ez mind oly édes hangon, oly belső indulatkifejezéssel volt
mondva, hogy könyekre kellett volna fakadnia annak, a ki a
herczeget úgy nem ismerte, mint a legravaszabb tettetőt s a
legkitanúltabb színjátszót. Blanka ismerte már őt jól. –
Lehetetlen, hogy ebben a szívben egy őszinte nemes gondolat
támadhasson valaha. Ez megcsókolgatja az áldozatát, mikor a
méregpoharat készíti számára, ez képes kegyelmet kérni annak, a kit
az ő árulása juttat a vérpadra; ez képes fegyverrel védni egy
áldozatának a becsületét, a mit alattomban maga tett tönkre.</p>
<p>Cagliari Jeromotól akkor kell félni, a mikor nemeslelkű.</p>
<p>A herczeg győztes fölényének teljes öntudatában kelt föl a
kerevetről, s mintha a legközönyösebb dolgot mondaná Blankának,
veté oda:</p>
<p>– Délután elküldöm önhöz titkáromat.</p>
<p>– Hozzám? kérdé Blanka megdöbbenve.</p>
<p>– Egyedül önhöz. Azt igen természetesnek fogja ön találni, hogy
nem az ügyvédéhez küldöm. Ügyünk a kegyelet, a kegyelem, az áldás
útjára tért; ide prókátorokat nem eresztünk be. El kell közöttünk
intézni a mellékügyeket, miket csak a leggyöngédebb kéz érinthet,
mik nem tűrnek prózai jogfeszegetést.</p>
<p>– Nem bánom, küldjön ön hozzám akárkit, szakítá <span class=
"pagenum"><a name="Page_113" id="Page_113">-113-</a></span> félbe
türelmetlenül a herczegnő, egy közjegyzőt, egy idegen jogtudóst,
egy irnokot, egy szolgát, elfogadom tőle az ön utasításait; de
ettől az embertől soha!</p>
<p>– S miért nem?</p>
<p>– Mert gyűlölöm.</p>
<p>– Akkor azt gyűlöli ön, a ki önnek legjobb barátja a földön. Még
nálamnál is jobb! Csak egy nemes lelket ismertem férfiban e
világon, s ez az. Ha arra kérhetném az eget, hogy ajándékozzon meg
egy fiuval, őt választanám ki. Én szeretem, tisztelem ezt az ifjut.
Érti ön? tisztelem!</p>
<p>– Ha tudná a herczeg, mondá Blanka reszketve, az okot, a miért
én az ellenkezőt érzem iránta.</p>
<p>– Jusson önnek eszébe, mielőtt bevádolná, hogy nem férje, hanem
atyja előtt beszél.</p>
<p>Blankát ez a válasz zavarba hozta. Ha a herczeg maga úgy fogja
fel a dolgot, hogy egy válni készülő asszony egyúttal férjhez
menendő leány, hisz akkor a mi szentségtörő vakmerőség volt tegnap,
holnap már csak vágyterhes hódolat lesz; és ezt szabad észre nem
venni hideg közönyből; szabad elutasítani ellenszenvből; de nem
szabad megboszulni haragból, sértett szeméremérzetből.</p>
<p>– S ne felejtse ön el szavamat. Én önt nem csak szabaddá, de
boldoggá is akarom tenni. Délután huszonkét órakor Vajdár Benjámin
úr meg fogja önt látogatni, hogy ügyünkben egyértelmű eljárást
hozzon létre. Fogadja őt, mint teljhatalmazottamat, kiben hatalmam
összpontosul. S kérem, hogy ügyvédjét ne avassa bele. Ha megengedi,
látogatásomat ismételni fogom.</p>
<p>A herczeg kezet csókolt Blankának és búcsút vett. Alig húzta ki
a lábát, midőn jött Gábor úr, megtudni, hogy miben járt itt ő
kegyelmessége? Blanka igéretéhez híven, titokban tartá
beszélgetésük lényegét, s azzal elégíté ki Gábor urat, hogy
felkérte, rendeztetné be a tegnap ajánlott nagyobb és pompásabb
szállást a számára. Ezt a változást meg kell tenni a herczeg
jóindulatáért, melyet – <span class="pagenum"><a name="Page_114"
id="Page_114">-114-</a></span> a jelen körülmények között –
megtartani maga Gábor úr sem tartá fölöslegesnek.</p>
<h3>XVI.</h3>
<p>Alig távozott el a herczeg, midőn egy levelet hoztak Blankának.
Az aláirás nélküli levélben ez volt:</p>
<p>«Herczegnő! Legyen ön óvatos. C. herczegnek pokoli terve van ön
ellen. Ő is meg akarja semmisíttetni önnel kötött házasságát, de
ugyanakkor kegyenczéhez akarja önt adni nőül. Ez pedig olyan ember,
a ki képes eladni a feleségét. Eddig ön a herczeg felesége,
Caldariva marquisnő pedig a szeretője. C. herczeg meg akarja
fordítani a viszonyt s akkor a marquisné lesz a felesége, ön pedig
a szeretője. Vigyázzon ön. Ez a Borgiák szülőfölde!»</p>
<p>Blanka felháborodott a levél olvastára. Bármily szörnyeteg volt
is ez eszme, mihelyt e két emberrel jött kapcsolatba, már magán
hordta a hitelesség szinét. Megerősítették a gyanút a herczeg saját
nyilatkozatai, tettetett jósága: igéretei, hogy Blankáról mint
atyja fog ezentúl gondoskodni, hogy a kötelék nem lesz széttépve,
csak fölcserélve; a szokatlan hév, melylyel Vajdárt pártfogásába
vette; a kényszerítés, hogy Blanka személyesen értekezzék vele.
Megerősíték ezt a múlt rémséges jelenetei, mikre a visszaemlékezés
is öngyilkossági őrjöngésre vezet. A kéjencz és a boszúálló
agyrémei nem vonhatók emberi mérték alá: azok dæmonok testére
vannak szabva.</p>
<p>De hátha ez a levél maga is egy kelepcze!</p>
<p>Kitől jöhet ez? Ki van az ő legmélyebb titkaiba így beavatva,
itt az idegen földön, a hol még arról is keveset tudnak, hogy
létezik egy Cagliari herczegnő? Kivel közölje a rettegését? Kitől
kérjen itt tanácsot?</p>
<p>Önkénytelenül elővette ismét az albumát. Végig lapozta újra.
Hasztalan; a lakásczím nem volt benne. Az a kitépett lapok
valamelyikén ott hever valahol a tarkalevelű acanthusok között.
<span class="pagenum"><a name="Page_115" id=
"Page_115">-115-</a></span></p>
<p>Blanka azt mondta Dormándynénak, hogy miután délelőtt semmi
teendőjük nincsen, visszatérhetnének ismét a Colossæumba; ő meg
akarja még egyszer kísérteni a tegnap nem sikerült művészi
merényletet, a világ csodájának egy albumlapba bekényszerítését. Ez
indítványnak pedig mind a ketten nagy pártolói lettek: Gábor úr is,
meg Dormándyné is. Gábor úrnak ma nagy szaladásai voltak a
városban, a herczegnő ügyében; aztán meg azt is meg kellett tudni,
hogy mi készül odakinn a világban? Egész Róma lázas forrongásban
volt a Pó mellől érkezett izgalmas hírekre; Dormándyné pedig a
tegnapi abbétól azt hallotta, hogy mára egy német utazó társaság
igérkezett a Colossæumot megtekinteni. Azok a rejtélyes
épületszörnyeteg földalatti rejtekeit is meg akarják tekinteni
fáklyavilágítás mellett; azokhoz nagyon kivánatos lesz nekik is
csatlakozni. És így a herczegnő indítványa elfogadtatott; Gábor
urat hagyták futni, a két úrhölgy pedig felült a rájuk várakozó
hintóba, mely a Cagliari czímert viselte az ajtaján s
háromszögkalapú kocsist a bakon. Hajtottak a colossæumhoz.</p>
<p>Még nagyon korán érkeztek; – senki sem volt rajtuk kívül az
óriási terjedelmű arenán.</p>
<p>Blanka azt mondá társnéjának, hogy tegnap egy jegyzetet
elvesztett albumából itt a feszület körüli akántbozótban, azt
mindenekelőtt meg akarja keresni.</p>
<p>Jól emlékezett rá, hol hajította el a kitépett lapokat a tarka
tövis közé; egyenesen odatarthatott.</p>
<p>Hanem az eldobott lapokat mindkettőjük egyesített törekvésének
sem sikerült felfedezni. Azok már nem voltak ott.</p>
<p>Vajjon kinek lehetett kedve széttépett papirrongyokat a gaz
közül kiszedegetni és magával vinni? foszlányokat, a miknek
semmiféle értéke nincsen?</p>
<p>Ittlétük alatt tegnap senki sem volt az amphitheatrum romjai
között. Csak egy művész festegetett vörös napernyő alatt odafenn a
legmagasabb karzaton. Ki jöhetett ide az <span class=
"pagenum"><a name="Page_116" id="Page_116">-116-</a></span>
ártatlan papirdarabkákért, kit érdekelhettek az azokra rótt
érthetlen karczolatok?</p>
<p>Ezalatt megérkezett a német utazótársaság az abbé vezetése
mellett. Az ismerkedés gyorsan megesett. A németek (gründlich nép)
mindjárt a földalatti helyiségek megszemlélésén akarták kezdeni; a
fáklyák, viasztekercsek meggyujtattak; a herczegnő kimentette
magát, hogy neki szédülést okoz, ha sötét üregbe megy, s inkább
künn maradt egyedül, saját sorsa mély örvényeibe nézni: – az nem
okoz szédülést. Bátran egyedül maradhatott. A Colossæumban
nincsenek se rablók, se vadállatok, s a kapuban őrök állnak.</p>
<p>Leült ismét a kereszt elé; nem rajzolni, arra nem gondolt most.
Gyermekjátékot játszott. A buján tenyésző oroszlánfog (Leontodon)
üres virágszáraiból csinált lánczot s azt nyakába akasztá. S a míg
azt csinálta, arra gondolt, hogy mindazon martyrok között, kiket e
helyen, hol ő most ül, a szent keresztyénség hitéért vadállatokkal
széjjeltépettek, oly rémületet egy sem állt ki, midőn a carcerek
tigriseit és hienáit magára rohanni látta, mint a minőt ő áll ki
most, midőn a maga szörnyetegeit közeledni látja, a kik
széttépetésére küldettek.</p>
<p>Milyen boldog ember az a festő odafenn a karzaton! Most is ott
ül a képrámája előtt és dolgozik. A festő az egyedüli boldog ember
a világon. Az nem féli a hontalanságot: neki minden föld hazája; az
nem félti a nemzete nyelvét, az ő gondolatait minden nép megérti.
Az nem fél az ütközettől, nem is vesz részt benne, lefesti azt. Égi
háború, tengeri vihar rá nézve nem vész, csak modell; – a
néplázadás csak tanulmányfők csoportozata. Egész Róma a piaczon van
és kiabál; ez pedig ül ernyője alatt és fest. Ha a római sereg
diadallal fog hazavonulni, ő azt le fogja festeni s igen szép kép
lesz; s ha az ellenség ostromolni fogja Rómát, ő azt is le fogja
festeni s az még nagyobb hatású kép lesz. A festő hidegvérű ember;
– lefesti Vénust s nem lesz szerelmes; s lefesti a Madonnát
<span class="pagenum"><a name="Page_117" id=
"Page_117">-117-</a></span> s nem lesz bigott. Lefesti az Istent és
az ördögöt s egyiknek sem hizelkedik.</p>
<p>S milyen függetlenség érzetével kell annak járni a földön!
Alkotásához nem kell neki senki segítsége; nem kell rá a papnak se
esőt, se napfényt imádkozni; az ő rangját nem kell helybenhagyni,
kinevezni, meghitelesíteni se királynak, se miniszternek, se
doctorum collegiumnak; – ahhoz nem kell se kegyelem, se szabadalom,
– se bevett vallás. Ha lángesze van, – világot hódít vele!</p>
<p>Mennyivel jobban gondoskodott a sors arról, a kit a
művész-genius szent Elms-lángjával homlokán engedett születni, mint
a kinek világrajöttekor egy herczegkoronát adott!</p>
<p>S ez a művészet, a mi a nőt is egyenranguvá teszi a
férfival!</p>
<p>A festőnő nem fele egy másik embernek, ő maga egy egész ember!
Az nem könyörög vagyont az irgalmas világtól, nevet a férfitól,
áldást az oltártól; odamegy és elveszi azt.</p>
<p>Hogyan lehetne ezt megtanulni? Hisz a tehetség és a lángoló vágy
az asszony ujjaiban, agyában, szivében is megvan hozzá.</p>
<p>Blankát valami ellenállhatlan tudásvágy ösztönözte, hogy
fölmenjen oda a karzatra, megnézni, hogy hajtja végre egy művész
azt a föladatot, – a mit ő el sem tud kezdeni?</p>
<p>Hisz egy művészt, mikor dolgozik, az idegennek megbámulni
nemcsak nemzetközi jog, sőt a művészet iránti hódolat önkénytes
adója.</p>
<p>Blanka neki indult egyedül a karzatokra felvezető
lépcsőknek.</p>
<p>Mehetett bátran. Nem jöttek rá szemközt Heliogabalus
rózsa-koszorúzott szabadonczai, nem piríták meg arczát a lenge
öltönyű hetærák; a lázadó római vazallok kézíjasai sem leskelődnek
már az ablakmélyedésekben; a széles lépcsőkön, miket a populus
romanus sandaltalpai homorúra <span class="pagenum"><a name=
"Page_118" id="Page_118">-118-</a></span> koptattak, nem találkozik
mással, mint a kőfalakra felrótt neveivel az előtte ott járt
látogatóknak.</p>
<p>Aztán, hogy félne embertől, állattól, vagy kisértettől egy
gyermek, a kinek nyakában egy láncz csügg pimpimpáré
virágszárakból: – s maga se tud róla?</p>
<h3>XVII.</h3>
<p>A Colossæum egy fölséges álomkép, a mit csak két álmodó tudna
elmondani egymásnak: azt egyszerre látni és érezni kell. Leirásához
hiányoznak a szavak, a fogalmak.</p>
<p>Mikor Blanka a legfelső karzatra fölért s ott a sötét
folyosóüreg alul a boltozatcsarnok párkányára kilépett, az előtte
feltáruló látványban egyszerre elfeledé szivének minden fájdalmát,
az egész külvilágot. Valami édes szédülés állta el idegeit, mámor,
gyönyörérzet és halálvágy egyesülten. Az egyszerűen nagy rettentő
magassága előtt eltörpül minden gondolat. Az ember nem érzi magát
különb lénynek azoknál a virágoknál, a mik e falakon meghonosultak.
(A Colossæum romjainak saját flórája van, mint a tordai
«hasadéknak», mint a tátrafüredi «virágos kertnek», – növények, mik
másutt nem jönnek elő, mint a gigászok alkotta körönd romjai közt.)
Az épen álló boltcsarnokokról keresztül látni az átelleni
rombadüledező részen, s ott a hajdani királyok Rómája, a
palatinhegy tavaszvirágtól ragyogó ligetei mosolyognak a
napfényben; míg a közvetlen közelben levő amphitheatrum öble opált
játszó ködbe van burkolva, mintha ez volna a távol; s ez örök
ködfátyol megtöri a verőfényt és az éles árnyékokat, s még
szédületesebbé teszi a mélységet.</p>
<p>Blanka elábrándulva bámult alá e dicsőséggel teljes ürbe, s
elhallgatózott az isteni némaságban. Ki volna oly vakmerő,
lefesteni azt, a mit az ürben látott és elmondani azt, a mit a
némaságban hallott!</p>
<p>Pedig ilyen vakmerő ember mégis találkozik. Ott fest
<span class="pagenum"><a name="Page_119" id=
"Page_119">-119-</a></span> egy a párkányon, a ledőlt kőkoczkát
használva zsámolyul s a kőmellvédhez támasztva kifeszített vásznát,
mintha az festő állványul volna neki oda rendelve.</p>
<p>A művész nem ügyel arra, hogy méh jár-e körülötte, vagy szép
asszony, mikor fest?</p>
<p>Egyszerű vitorlavászon zeke van rajta, néhol olajfoltos az is; a
fején széles karimáju szalmakalap, az is lyukas.</p>
<p>A háta mögé kerülő hölgy legelőször is nem a művészt látja meg,
hanem a művet s perczekig elnézi, hogy emelkednek ki az
ecsetvonások nyomán a ködhomály-alapból az élesen megvilágított
travertin sziklatömbök. A festő bírja a képet! A colossust
meghódította tehetségével: a mű egyetemes hatást igér.</p>
<p>A művész egészen belemerülve látszik; ecsetét gyakran a szájába
fogja keresztben, hogy gyorsabban cserélhesse meg. Annyi
udvariasságot mégis ismer, hogy a mint a háta mögött
hölgyruha-suttogást hall, a kalapot leveszi a fejéről s ledobja
maga mellé.</p>
<p>«Manassé!»</p>
<p>Az ijedtség, az öröm kiszabadítá ezt a szót az ajkról, mielőtt a
megfontoló ész tilalmat vethetett volna rá.</p>
<p>Most a férfi is föltekintett.</p>
<p>– Herczegnő! hol jár ön itt?</p>
<p>– Nem önt kerestem!</p>
<p>Hivatlan mentség! Épen az ellenkezőjét árulja el vele, hogy őt
kereste; hogy örül a lelke, a szive a véletlennek, mely őt ide
vezette; hogy ujjmutatást, gondviselést vél feltalálni az
ösztönszerű vonzódásban, mely őt idehozta.</p>
<p>Manassé mosolygott.</p>
<p>– Nem engem, hanem azt a festőt, a ki a Colossæummal küzd itt a
magasban. Láttam önt tegnap herczegnő, a mint odalenn a keresztnél
küzdött e feladattal.</p>
<p>– Ön rám ismert? Ily nagy távolból?</p>
<p>– Igen jó látásom van. Azt is megláttam, hogy a herczegnő nem
lehetett megelégedve a vázlatával, mert kitépte a lapokat albumából
és elhajította. <span class="pagenum"><a name="Page_120" id=
"Page_120">-120-</a></span></p>
<p>– S ön találta meg a lapokat?</p>
<p>– Én kerestem meg herczegnő.</p>
<p>– Igen kérem önt: adja vissza.</p>
<p>– Itt vannak.</p>
<p>Egy bankár nem gyakorol különb nagylelküséget, mikor megszorult
adósának visszaajándékozza a váltóit, mint mikor Manassé odaadta a
kitépett papirfoszlányokat a herczegnőnek. Blanka félénken rejté
azokat vissza albumába; a keresett lakásczím csakugyan azok
egyikére volt följegyezve. Ha azt Manassé meglátta, vajjon mit
gondolhatott, miért van ott?</p>
<p>– A herczegnő nagyon megszerette Rómát, mondá Manassé,
festményét folytatva. (Az ocker és a sárkányvér gyorsan szárad:
sietni kell vele.)</p>
<p>– Hogy olyan sokáig itt időzöm, nemde? – Mondhatnám, hogy igen,
de nem mondom, mert nem igaz. Kénytelen vagyok itt lenni.</p>
<p>S azzal leült a mellvédet képező kőpárkányra, háttal az
arénának, s szemközt Manassénak, a mi által annak a művészi
perspektiváját nagyon megrontotta.</p>
<p>A nap egyenesen az arczába sütött a herczegnőnek s ő nem hozott
magával napernyőt, a kocsiban feledte, lenn az arenában árnyék
volt.</p>
<p>Manassé aztán odább tolta háromlábu napernyőjét, hogy annak
árnyéka a herczegnőt fedezze; a piros vásznon keresztül aztán
valami oly bűvös hajnalpír ömlött a hölgyre, mely az olympi hórák
alakjainak egyikét varázsolta elő, ahogy a napisten kocsija előtt
lejtenek; öltönyük, arczuk, még lehelletük is bibor és rózsa.</p>
<p>Adorján Manassénak minden kedve elment a köveket és az ő
árnyékaikat mázolni vászonra.</p>
<p>– Nagyon szeretem, hogy a véletlen összehozott önnel; kezdé a
herczegnő. A társaság, melylyel idejöttem, odaalant jár s a cunæi,
a podium, a vomitorium régészeti titkait magyaráztatja magának, a
mik engemet mind nem érdekelnek. Én azalatt ráérek önnel egy
gondolat fölött <span class="pagenum"><a name="Page_121" id=
"Page_121">-121-</a></span> vitatkozni, a mit ön vetett föl s a mi
fölött én azóta sokat töprengtem. Ön azt mondá egyszer, hogy a
honnan ön jön, ott a boszúállást nem ismerik. Hogy önnek is van
olyan fájdalma, a mit meg nem gyógyít semmi, és van eszköze a
fájdalomért azon, a ki ezt okozta, teljes boszút állni. És még sem
teszi azt. – Nekem is van. Az hozott ide Rómába. És én gondolkoztam
azon, a mit ön mondott. Letettem a visszatorlás eszközét, mikor
kezemben volt. – Föloldoztam az üldözőm kezeit, mikor az meg volt
kötözve. – Jól cselekedtem-e?</p>
<p>– Jól.</p>
<p>– Nem jól cselekedtem. Boszút kellett volna állanom. A
boszúállás emberi jog!</p>
<p>– A boszúállás istenek bűne, állatok erénye. A megtörtént
rosszat jóvá nem teszi. Ez különít el engem és maroknyi híveimet az
egész világtól. A háború: boszúállás. A párbaj: boszúállás. A
halálitélet: boszúállás. A forradalom: boszúállás. – A kik azt
állítják magukról, hogy Jézus követői: nem emlékeznek arra, hogy ő
a keresztfán azt mondá gyilkosaira: «bocsáss meg nekik atyám; mert
nem tudják, mit cselekesznek!»</p>
<p>– Ezt Jézus mondta, az ember; de Jézus az Isten «fölméne
mennyekbe s onnan leszen eljövendő itélni eleveneket és
halottakat!» s ez boszúállás.</p>
<p>– S ez az, a mit én megtagadok! A legdicsőbb emberből csináltak
egy Istent, a ki folytassa azoknak a sorozatát, a kik lenyilazták
Niobe ártatlan gyermekeit – boszúból! Rémítő gondolat! Itélni a
halottak fölött! A kiből már régen por lett; a porából élőfa lett,
a fából hamu lett, a hamuból üveg lett! s hogy ez üvegdarabon
egykor boszút álljon valaki azért, a mit emberalakban
vétkezett!</p>
<p>Blanka összeborzadt az ifju kitörésén. Az egyistenvallók, ha
kényszerítve vannak, fanatikusok.</p>
<p>Vajjon ennek a hitbuzgóságnak nincsen-e valami próbaköve?
<span class="pagenum"><a name="Page_122" id=
"Page_122">-122-</a></span></p>
<p>Blanka oly hátra ült a mellvéden, hogy Manassénak figyelmeztetni
kelle őt, hogy le ne essék.</p>
<p>– Vannak az Úrnak őrangyalai, a kik vigyáznak rám.</p>
<p>És meg akarta tudni, hogy vajjon közel van-e «egy»?</p>
<p>– Én ma egy névtelen levelet kaptam, s miután oly tényeket
tartalmaz, a miket csak ön tudhat: a legelső gondolatom az volt,
hogy ezt ön irta.</p>
<p>– Bizonyára nem irtam a herczegnőnek levelet soha.</p>
<p>– Olvassa el kérem.</p>
<p>És azzal odanyujtá Manassénak a reggel kapott levelet.</p>
<p>Ah, hogy gyulladt ki az egykedvű arcz a levél olvasása alatt!
Hogy támadtak fel az égő lángfoltok a homlokon, hogy vonaglott át
arczának minden vonásain az az indulat, a mi az istenek bűne s az
állatok erénye!</p>
<p>A martyrok megbocsáthatták azt, a mit önmaguk szenvedtek; de ha
szerettek valakit, megbocsáthattak-e azért, a mit az
szenvedett?</p>
<p>Manassé ujjai között összegyűrődött az a levél, mintha mindazok
benne volnának, a kiknek terve oda van irva, oly tekintetet vetett
Blankára, mintha kedve volna őt megragadni és vele együtt e
százötven lábnyi magasból alázuhanni.</p>
<p>Azonban hát, mi joga van neki boszút állni Blankáért ugyanazon
az emberen, a kin nem állt boszút – Annáért?</p>
<p>Anna: testvér; tehát szeretett nő! – Egész élete meg lett
mérgezve azon ember által – és Manassé mégis azt mondhatta: «mi nem
szoktunk boszút állni!» holott annyira módjában van az, hogy
arczának felé fordításával elűzheti ez embert a helyéről. S mi neki
Blanka? Egy álomkép! – És az álomkép mégis jobban uralkodik rajta,
mint a családi bú?</p>
<p>Jobban!</p>
<p>De azért az alapgondolat mégis ingatlan marad. Ha tiltva is a
boszú, de a védelem kötelesség azok iránt, a kik azt nálunk
keresik.</p>
<p>Manassé visszanyujtá a levelet a herczegnőnek. <span class=
"pagenum"><a name="Page_123" id="Page_123">-123-</a></span></p>
<p>– Kitelik tőlük; dörmögé mély hangon.</p>
<p>– Cagliari herczeg már itt van.</p>
<p>– Tudom. Találkoztam vele. Megszólított és megköszönte, hogy
nejét pártul fogtam a nagyheti ünnepélyek tolongásai közt.</p>
<p>Blankának nagyon jó volt a veres napernyő verőfényében lenni:
nem látszott meg, hogy arczába szökik a vér.</p>
<p>– Ma reggel meglátogatott; monda Blanka. Nagyon kegyes volt. –
Megköszönte, hogy nem használtam fel kényszerített távollétét
pörömnek eldöntésére s igérte, hogy ő is kegyelemért fog folyamodni
a legmagasabb helyre, s úgy tekint, mint atya leányát. – Pedig az ő
helyzete most erősebb. A curia ügyeit oly kezek vezetik, a mik ő
neki kedveznek.</p>
<p>– Ezt is tudom.</p>
<p>– Kitől?</p>
<p>– Oh nekem vannak széles összeköttetéseim. A házi gazdám
csizmadia. «Messere Scalcagnati» egész nap a piaczon ácsorog, s
annálfogva be van avatva a magas politikába s engem minden este
informál a nagy változásokról a Vatikánban.</p>
<p>A herczegnő felkaczagott. Mint valami égi zene hangzott e csengő
asszonynevetés e komor romtömeg között. Egy nő, a ki elneveti
magát, a míg a szédületes mélységbe és még szédítőbb balsorsába
alátekint. Hanem hát ha a szív húrjai művészükre akadtak, az úgy
játszik rajtuk, a hogy akar. Most nevetni kellett azon, hogy
Manassé leghitelesebb diplomatiai tudósításait a csizmasarkak nagy
mesterétől szerzi be. Aztán egy kis öröm is vegyült belé: Blanka
megtudta e névből, hogy Manassé még mindig ott lakik azon a
szálláson, a mi nála föl van jegyezve.</p>
<p>Azután nagyot sóhajtott s összetette kezeit ölében.</p>
<p>– De hát, Istenem! én nem viselek senkivel háborút. Én kegyelmet
kértem s biztatva lettem vele.</p>
<p>– Herczegnő! A hajósok elutaznak az éjszaki passat-széllel
<span class="pagenum"><a name="Page_124" id=
"Page_124">-124-</a></span> s aztán megvárják a déli monsun-szelet,
azzal meg visszautaznak. Pedig a szél az Isten lehellete.</p>
<p>– Tehát az emberi szó sem más, mint lehellet? Az oltár előtt
adott eskü csak lehellet? A trónról lehangzó kegy, a nép
üdvkiáltása, mind, mind, csak lehellet a légben? Ah ne mondja ön!
Ne akarjon ettől a hitemtől megfosztani. Ha ön azt mondaná
valakinek: én tégedet megvédelek! mikor az hivatkoznék rá: «váltsd
be hát szavadat!» nem felelné azt neki: «csak hangos lélekzetroham
volt!»</p>
<p>Manassé reszketett; pedig verőfényes hőség volt körül.</p>
<p>– Herczegnő, szólt halk, szakgatott szóval, én nem állhatok ön
és ellenségei közé; mert akkor az árnyékom önre esnék s az ön
alakját nem szabad semmi árnyéknak elhomályosítani! – De kezébe
adhatok önnek egy eszközt, a mivel önmaga megvédheti magát az
ellen, a mivel fenyegetve van.</p>
<p>– Azt még jobban szeretem.</p>
<p>– Ha el akarja ön azt érni, hogy azon ember, a kitől fél, a ki
önt üldözi, úgy el legyen öntől taszítva, hogy soha ne is
közelíthessen többet, akkor várja be, a míg az elmondja azt az
ajánlatot, a mitől ön retteg, akkor felelje neki ezt: «köztem és ön
között canoni akadály van, házasságsemmisítő, melyet a titkos
instructió tizennegyedik szakasza meghatároz».</p>
<p>– Mi az a 14. §?</p>
<p>– Azt ő nagyon jól fogja tudni, mint a hogy tudom én. Folytatása
nem lesz a párbeszédnek. – A mint ön e szót kimondta előtte, el fog
tünni az ön közeléből úgy, hogy soha nem fogja többé azt a helyet
keresni, a hol ön jár.</p>
<p>– Ah, hisz ez varázslat lesz! – Ez csodatétel!</p>
<p>– A siker okát talán soha se fogja megtudni a herczegnő; se a
seb mélységét, a mit e szóval ütött valakin, nem a megaláztatás
fokát, a melybe őt letaszítá. Hanem azontúl aztán kegyelemre ne
számítson ön többé: <span class="pagenum"><a name="Page_125" id=
"Page_125">-125-</a></span> – kérjen itéletet s legyen rá készen, –
hogy az nagyon terhes lesz.</p>
<p>– Köszönöm! monda Blanka, egész forró kezét nyujtva Manassénak,
kinek keze oly hideg volt most, mint a jég. «N’en parlons plus!»
(utánzá a herczeg mondását) s azzal, mintha csak ezért jött volna,
könnyedén odatelepedett a kőre, – mely előbb Manassénak szolgált
ülőhelyül s elővéve albumát, – elkezdé az előtte levő kész képről
lemásolni a Colossæum vázlatát, nem is kérdve elébb, hogy szabad-e
ily flagrans jogsértést elkövetni a művészi tulajdonon? – A kész
rajz után lemásolni már természetesen könnyebben ment, mint az élő
természetről, mely «fut» a dilettans festő szeme elől.</p>
<p>Manassé odaállt a háta mögé s nézte – talán nem is a képet. Egy
helyen valami hibát ejtett Blanka s kérte Manassét, hogy igazítsa
ki.</p>
<p>Az ifju kezébe vette az iralt; – de úgy reszketett a keze, hogy
csak fűrész-vonalakat tudott vele csinálni a papiron.</p>
<p>– Ecsethez vagyok szokva, az iral nem áll a kezemben, menté
magát.</p>
<p>A herczegnőnek tehát a maga erejéből kellett elkészülni a
vázlatával, a mi sokkal több időt vett igénybe, mint ha segített
volna neki más, úgy, hogy ez alatt az ősrégészeti társaságnak
teljes ideje volt minden földalatti rejtekét összejárni a
Colossæumnak s ismét napfényre kerülni. – A herczegnő csak akkor
riadt fel, mikor már odalent zajosan kezdték keresni az eltüntet. –
Szerencséje, hogy épen azon az oldalon bukkantak föl, a hol
rajzolt, onnan nem láthattak föl rá.</p>
<p>– Sietek! Azt hiszik, hogy elvesztem. – Ah, haha! szólt
galambnevetésre fakadva, a mint észrevette a nyakába akasztott
oroszlánfog-kocsánfüzért. Majd szépen kinevetnének, ha ezzel a
nyaklánczczal mennék eléjük.</p>
<p>S azzal levette a nyakából a pimpimpáré-lánczot s letette arra a
helyre, – a hol ült. <span class="pagenum"><a name="Page_126" id=
"Page_126">-126-</a></span></p>
<p>Aztán egy búcsú-üdvözlet után futott vissza a sötét boltozatok
alá, mik a karzatokat a lépcsőkkel összekötik.</p>
<p>Manassé utána nézett, míg alakját tündökölni látta maga előtt.
Minden karzatnál újra előtünt az, – mindig kisebb volt; – mire
leért az arenára, már csak akkorának látszott, mint a mesebeli
másvilág parányi lakói.</p>
<p>Minek legyen az ember szerelmes egy másik világ tündér
lakójába?</p>
<p>Hanem azért Manassé mégis összerakta az ott hagyott virágláncz
karikáit s eltette a keblébe.</p>
<p>A társasághoz visszatért herczegnő pedig közszemlére bocsátá az
albumába fölvett vázlatot, melyért aztán sok magasztalást kellett
eltűrnie.</p>
<p>Még Dormándyné maga sem vette észre a nagy kedélyváltozást a
herczegnőn, – az idejövetel és az eltávozás időköze alatt.</p>
<h3>XVIII.</h3>
<p>Blanka úgy volt most, mint mikor egy gyermeknek, a ki félt
egyedül maradni otthon a háznál, az apja átadta bátorság-élesztőül
a töltött fegyverét. Az most maga kívánja, hogy bárcsak jönne hát
az a rettegett rabló, hogy fegyverét kilőhetné rá. Semmi kétsége
felőle, hogy az a fegyver okvetlenül megöl egy óriást is s
bizonyosan czélba talál. Nem fél már az egyedülléttől, a sötét
szobától, az éjjeli titokteljes hangoktól. Jőjjön, a kinek kedve
van kisérteni. Itt a fegyver.</p>
<p>Egész kedélyhangulata megváltozott a túlbizakodottságban. Dévaj,
jókedvű lett.</p>
<p>Már a hotel kapujánál elkezdte az enyelgést a vendéglős
irányában, ki eléje sietett azzal az örvendetes hirrel, hogy itt
volt ő excellentiája a «conte».</p>
<p>Miféle gróf?</p>
<p>A kapus előadta a látogatási jegyet. Vajdár Benőé volt.</p>
<p>Blanka nem ránczolta össze szemöldeit; elmosolyodott.
<span class="pagenum"><a name="Page_127" id=
"Page_127">-127-</a></span></p>
<p>– Hisz ez nem gróf.</p>
<p>– Engedelmet, szólt a maitre d’hotel. Az udvariasság előtt
minden ember gróf, addig, míg be nem bizonyítják, hogy nem az.</p>
<p>Blanka nevetett.</p>
<p>– Mint ahogy a törvény előtt minden ember becsületes ember
addig, a míg be nem bizonyítják róla az ellenkezőt. No hát csak
küldjék fel hozzám azt az urat, ha ismét eljő.</p>
<p>Fölvezették aztán a pompásabbik szállására. Nagyon meg volt vele
elégedve. Az előszobájában egy kövér, jól kiberetvált bérszolga
«bertáfolt», aranyosveres egyenruhában, ahhoz is volt egy tréfás
szava.</p>
<p>– Önt én nemzetőr ruhában láttam husvétkor. Azt gondoltam,
elment a csatatérre.</p>
<p>– Herczegnő, felelt a tréfakész olasz, itthon is kell valakinek
maradni, a ki az osztrákok kabátját kiporolja.</p>
<p>Ez nyilván Gábor úrra czélzott, a ki a herczegnőt fogadta,
legalább az magára vette az élczet s nem késett a megoldással.</p>
<p>– Cospetto! Porolják biz a tieteket azok az osztrákok a Pó
mellett.</p>
<p>A herczegnő azután rendeletet adott a bérszolgának, hogy hozassa
föl számára a villásreggelijét: theát, vajat, osztrigát, tengeri
rákot és ludmáj-pástétomot és sherryt hozzá.</p>
<p>– Nem tart ön velem? kérdé hamisan Gábor úrtól.</p>
<p>Az visszarettent.</p>
<p>– Herczegnő! kész vagyok önért a Vezuv torkába lemenni, ágyú
kereszttűzbe rohanni; de egy asztalt, a mely azokkal az ételekkel
van megrakva, a miket a herczegnő elősorolt, meg nem ostromlok, ha
hátulról belém kartácsolnak is.</p>
<p>– Jól van, hát fölmentem önt a mai napra s eleresztem a
«Falcone»-hoz gulyáshúst enni. Ugyan vigye el a szegény Dormándynét
is egyszer magával.</p>
<p>A szőke szépség készen volt rá. <span class="pagenum"><a name=
"Page_128" id="Page_128">-128-</a></span></p>
<p>– Tudja ön, légyottom van, mely nem kíván tanúkat, súgá ravasz
mosolylyal Blanka, mire Gábor úr visszahőkölt. Akkor aztán
megmutatá neki a tenyerében összegöngyölített névjegyet és csalfán
kunczogott.</p>
<p>– Vagy úgy? mondá Gábor úr egészen megnyugtatva s aztán karját
nyujtá Dormándynénak, hogy elvezesse Falkonéhoz, a hová sietni
kell, mert különben nem kap az ember jó helyet.</p>
<p>– Kit vár a herczegnő? tudakolá tőle, a mint az ajtón kiléptek,
a szőke szépség.</p>
<p>– Hát csak azt a Vajdárt!</p>
<p>Ezt várhatja. Ez csak ellenség. S a pártfogók, gyámok és
gondviselők nem azért vannak a világon, hogy az embert az
ellenségeitől megvédelmezzék; elég, ha a jó barátaitól
megvédelmezik.</p>
<p>A herczegnő, a míg a reggelit felhozzák, a fodrásznőért küldött,
azután a komornát hivatta: újra öltözött. Szép akart lenni. Az az,
hogy másformán szép, mint eddig.</p>
<p>S valóban, a mint készen volt a toillettjével s megnézte magát a
földig érő velenczei tükörben, magának is feltünt e változás.
Karcsú alakja a csipőn alól érő derék miatt sokkal magasabbnak
látszott; emelte azt még a feltűzött büszke hajfonadék is.
Arczvonásait máskor a folytonos csüggetegség, félelem lankadtakká
tette, most az elbizakodottság egy kis erőteljes gömbölyűséget
kölcsönzött nekik s maga az arczszine is más volt, mint tegnap. A
délolaszországi napnak elég volt egy délelőtt az arczára sütni
ellenőrzetlenül, hogy azt valami egészséges aranyozással futtassa
be.</p>
<p>És a miről legkevésbbé ismert magára, ez a szemeiben ragyogó
tűz. Honnan vette ő mindezt kölcsön?</p>
<p>Attól a fegyvertől, a minek birtokába jutott.</p>
<p>«Az instruktiók 14-ik kacscsa!»</p>
<p>Mit bánta ő, mit kérdezte ő, hogy mi lehet a tartalma ennek a
kacscsnak? Elég volt neki azt tudni, hogy ilyen van. «Ő» mondta,
hogy ilyen van, tehát van. – Mit bánta <span class=
"pagenum"><a name="Page_129" id="Page_129">-129-</a></span> ő, hogy
mi lesz a következése annak, hogy ő erre hivatkozni fog? Harag,
perpatvar, vagyonvesztés, elitéltetés. Elég volt azt tudnia, hogy
van egy érczbevésett sor, egy letörülhetlen sor, mely azt
parancsolja, hogy az az ember, a ki őt szenvedélyével üldözi, a kit
ő gyülöl, – őt nőül ne vehesse. – Hogy ez a parancs benne van abban
a §-ban, az bizonyos. «Ő» mondta, hogy ott van, tehát ott van. Ez
megvigasztalta egészen. – Köröskörül betakarva érezte magát általa
s elbizakodott lett. – Alig várta, hogy jőjjön már az az ember.</p>
<p>A komornyikká öltözött férfi jelenté, hogy az étszobában fel van
adva a reggeli.</p>
<p>Blanka máskor annyit szokott enni, mint egy betegnek készülő
gyermek; most olyan étvágya volt, mint egy betegségből felgyógyult
gyermeknek, a ki siet helyrepótolni azt, a mit elmulasztott.
Rendkívül ízlettek neki az inyenczségek.</p>
<p>Mikor javában szedegeti ki az ezüst villácskával az osztrigákat
természetes csészéikből, jelenti a komornyik, hogy itt van az az
úr, a ki mindaddig gróf, a míg ki nem sül, hogy nem az.</p>
<p>– Hadd jőjjön be!</p>
<p>Azért Blanka nem zavartatta meg magát az étkezésben.</p>
<p>A «szép» ifju belépett.</p>
<p>A helyzet, a melyben a herczegnőt lelte, úgy látszott, hogy nem
talált bele a tervébe. Reggeliző asztal mellett; körüle sürgölődő
egyenruhás inassal. – Ez leront minden páthoszt.</p>
<p>– Ugyan kérem, adjon egy széket ez úrnak! mondá Blanka a
bérszolgának – s mintha szórakozottságból tenné – magyarul, mire az
nagyot bámult. – Ah! most elfeledtem, hogy az olaszok nem tudnak
magyarul. – Grazie! – (Kedves zavartan mosolygott.) Üljön le, uram.
Megengedi, hogy reggelizésemet végezzem? Az alatt értekezhetünk. Ez
az úr egy szavunkat sem érti; olyan, mintha négy szem között
beszélnénk. <span class="pagenum"><a name="Page_130" id=
"Page_130">-130-</a></span></p>
<p>Ez metaphysice áll, de physice nem. Az olasz a magyar szöveget
ugyan nem érti meg, de a melodiát fel tudja fogni; a párbeszéd
mimikai része pedig egészen elesik, ha néző van jelen.</p>
<p>Vajdár hamisan fogta fel a helyzetet. Azt hitte, a herczegnő fél
tőle, hogy a régi iszonyat hatása alatt áll, ha őt látja; azért
tartja maga körül a bérszolgát s ez még táplálta rossz indulatait.
A kitől félnek, az hatalmat gyakorol. Pedig csalódott.</p>
<p>Megnyugtató szóval akarta kezdeni.</p>
<p>– Olajfa-levéllel jövök önhöz, herczegnő.</p>
<p>Erre a herczegnő hátrahajolt az inashoz.</p>
<p>– Igen! Beppo. A pinczér elfelejtett olajfabogyókat feladni, a
mit nagyon kedvelek. – Azután látogatójához fordult: «figyelek,
uram».</p>
<p>Vajdár megütközött a hangon és beszéden. A herczegnőnek az ő
olajfa-leveléről nem annak metaphorai értelme, a békekötés jut
eszébe, hanem a becsinált olajbogyók?</p>
<p>Már maga a helyzet, hogy egy hölgy eszik az alatt, a míg egy
férfi beszél hozzá, nagyon egyenlőtlenné teszi a küzdelmet. Minden
tányér egy redoute. A beszéd versenytársra talál a csemegében. A jó
izű falat paralyzálja a hatásra szánt rhetori phrasist. A hölgy
fogai alatt ropog valami s ez bizonyítja a közönyt a beszéd iránt.
S ez nem gátolja abban, hogy minden váltott tányért és pohár vizet
kegyteljes leereszkedéssel köszönjön meg annak a bérruhás
szolgának, a ki a napi zsoldért vette fel háza cselédjelmezét. Míg
a ház benső mindenese az előkelő felsemvevés egész hideg sulyát
érezheti.</p>
<p>Vajdár leült az odatolt székre s közelebb huzta azt.</p>
<p>– A herczeg, igérete szerint, követni kivánja a herczegnőt a
kegy útjára. Elküldte általam a legmagasabb helyen átadandó
folyamodást, hogy ismertessem azt meg.</p>
<p>Úgy hiszem, latinul van, s azt én nem érteném meg.</p>
<p>– A magyar szövegét felolvashatom.</p>
<p>– Fölösleges. A mily bizonyos vagyok a felől, hogy a
<span class="pagenum"><a name="Page_131" id=
"Page_131">-131-</a></span> magyar szöveg hű fordítása az
eredetinek, oly bizonyosan hiszem azt, hogy az eredeti rám nézve a
legelőnyösebb. Vegyük felolvasottnak.</p>
<h3>XIX.</h3>
<p>Vajdár gondolta magában: a herczegnő rövidíteni akarja az
értekezletet s hosszabbítani a reggelit, hogy a kettő egymást
kitöltse. Csalódik. Mert nem fogja kifutni. – Az okmányt letette a
herczegnő asztalára.</p>
<p>– A herczeg úgy akar elválni hitvesétől, mint atya
leányától.</p>
<p>– Ezt magától is hallottam.</p>
<p>– Jó indulatával akarja környezni továbbra is a herczegnőt.</p>
<p>– A mire hálás szívvel gondolok.</p>
<p>– A békés megegyezésnek nehány prózai pontja is fordul elő.</p>
<p>– Azokhoz én keveset értek.</p>
<p>Vajdár más iratcsomót vont elő oldalzsebéből.</p>
<p>– A herczegnő móringleveléről van szó. A herczeg nejének a
házasságkötéskor egy millió ezüst forintot móringolt.</p>
<p>– Nem tudom. Bátyáim készítették a házassági szerződést. Én csak
aláirtam; azt sem tudom, mi van benne?</p>
<p>– A válóperben ez is lényeges kérdést képez. Ha a nőnek kedvez
az itélet, akkor az egész móringot megkapja, ha ellenére szól,
akkor az egészet elveszti. A herczeg ebben is kiegyezést ajánl. A
móring nem fizettetnék ki, hanem a herczeg azon összegtől járó
hatos kamatot holtig tartó évi járadékul rendelné a herczegnőnek. –
Megelégli-e ezt herczegnő?</p>
<p>– Nagyon soknak találom.</p>
<p>– A herczeg büszkeségét keresi abban, hogy elvált neje az őt
megillető fényben tündököljék a világ előtt. Még <span class=
"pagenum"><a name="Page_132" id="Page_132">-132-</a></span> többet
is ajánl. A herczegnőnek átengedi palotája felét, hogy abban
lakjék.</p>
<p>– Hogyan?</p>
<p>Vajdár kapott rajta, hogy végre mégis adhatott fel egy olyan
themát, melyet a herczegnő nem ért meg rögtön, nem mondja rá, hogy
jól van! Ebből lehet hosszas értekezést szőni.</p>
<p>Hanem a herczegnő étvágyának sem akart vége szakadni. Már meg
azokat az apró kis piros retkecskéket kivánta meg, a miket «római
szentelt retek» czím alatt hordanak szét a hivő világba s a mikből
egy csomóval, ha egyenkint meg akarja az ember mind hámozni, igen
szép időközt be lehet tölteni.</p>
<p>Vajdár egész építész lett; hogy szemléletileg felfoghatóvá tegye
a dolgot, közelebb kellett huzódnia a herczegnőhöz s a kezében
tartott okiratok gyakorlati segélyével megmutatni az asztalon,
hogyan képez a Cagliari szögletpalota egy kettős szárnyú görög Π
betű alakú építményt, melynek két külön kapubejárata, külön
lépcsőzete van. Az egész egyenlő két részre van osztva, a mik közt
az összeköttetést egy, az udvarán keresztül épített fedett karzat
képezi, melynek a nő lakosztályához vezető ajtaja azonban be van
falazva. Maga a palotához tartozó kert is kőfallal és a fölött
vasrácscsal kétfelé van osztva, két külön kertész gondja alatt.
Épen így el vannak választva az istállók és az udvarok; úgy, hogy a
kívülről egynek látszó palota tulajdonképen két egészen különálló
épület, melynek összekötő csarnokát a bennlakó férj és feleség, a
mikor tetszett, kinyittatta, a mikor nem tetszett, befalaztatta. A
herczegnő utoljára azt mondta rá, hogy azt sem bánja.</p>
<p>– Tehát, mikor Rómában fogok időzni, akkor a Cagliari-palotába
szállok; de remélem, ez nem tesz annyit, hogy örök időkre Rómában
kell laknom.</p>
<p>– Azt hiszem, hogy most egyelőre huzamosb ideig fogja azt tenni
a herczegnő, a nélkül, hogy valaki kényszerítené, vagy csak
rábeszélné is erre. <span class="pagenum"><a name="Page_133" id=
"Page_133">-133-</a></span></p>
<p>– Pedig haza akarok menni Magyarországba. Azt tudja ön, hogy
nekem saját birtokom is van.</p>
<p>– Az az, hogy családi hitbizomány.</p>
<p>– Az nem tesz különbséget; püspök nagybátyám végrendelete nem
köt hozzá más feltételt, mint hogy római katholikus maradjak. Én
szándékozom a nyarat a bánáti uradalmamban tölteni.</p>
<p>– Azt nem teheti a herczegnő; azon egyszerű okból, mert a
kastélyát leégették a ráczok.</p>
<p>– Leégették? Erről nekem tiszttartóm nem irt semmit.</p>
<p>– A mire megint igen jó oka volt neki, miután őt magát meg a
saját háza küszöbére fektették s ott vágták le a fejét.</p>
<p>Még ez sem rontotta el a herczegnő étvágyát. Nagyon jónak
találta a sardinákat. Vajdár azt olvashatta az arczáról, hogy nem
hisz el tőle a herczegnő semmit, akár jót, akár rosszat
beszéljen.</p>
<p>– Lángba készül borulni az egész világ, herczegnő; s higyje el
nekem, hogy ez az utolsó sziget, a hová azok menekülhetnek, a kik
nem akarják a hajukat elperzseltetni. Egyedül Róma a béke szent
helye.</p>
<p>– A miről tanuskodnak a Cagliari-palota ablakaira felrakott
vastáblák. És mit gondol ön: szabadságomban állna nekem akkor saját
magamnak választani meg új környezetemet?</p>
<p>– Minden bizonynyal. Azonban a herczegnőnek saját érdekében fog
állani, hogy olyanokkal vegye magát körül, a kik ez ország nyelvét
értik s szokásait ismerik.</p>
<p>– S e szerint, ha mostani házasságunk feloldatnék s ha nekem
ismét kedvem jönne férjhez menni, rajtam függne-e, hogy izlésem
szerinti férjet válaszszak?</p>
<p>Ez már sok volt! Ez annyi, mintha a kalitkába zárt tigris előtt
valaki nyers húst szeletel.</p>
<p>– Kétségtelenül, herczegnő; dörmögé fogai közül Vajdár, dühös
pillantásokat vetve a herczegnő széke mögött álló inasra.</p>
<p>Most a herczegnő egyszerre megváltoztatta a harczmodorát.
<span class="pagenum"><a name="Page_134" id=
"Page_134">-134-</a></span> Meg akarta mutatni ellenfelének, hogy
ki mer lépni sánczai közül s őt a nyilt síkon szembe várni.</p>
<p>– Caro Beppo. Hordja ön el az asztalt s aztán, kérem, maradjon
künn, míg nem hívom s addig ne jelentsen be senkit.</p>
<p>Most tehát egyedül maradtak. Nem gátolta Vajdárt semmi, hogy
beszélje el, mit tud még?</p>
<p>S Blanka oly merész volt, hogy egy perczre felállt a tükör
előtt, megnézte magát deli módon, ha elég szép-e?</p>
<p>S aztán még ő előzte meg a támadást.</p>
<p>– És mind e kedvező fordulatot önnek köszönhetem, nemde?</p>
<p>– Nem dicsekedés tőlem, ha azt mondom, hogy «igen». Ön ismeri a
herczeget. Neki több szeszélye van, mint Caligulának. Őt
tanulmányozni kell. Vannak rossz órái, a mikor egy angyalt képes
belefojtani a sárba; máskor meg az ellenségeit keresi föl, hogy
titokban jót tegyen velük. Ön ellen majd határtalan dühöt árult el,
majd meg a vezeklésig menő bánatot; majd gyilkolásra, majd meg
öngyilkosságra volt ösztöne. Majd az az ötlete volt, hogy önnek
pokolgépeket, mérgezett bokrétákat küldjön, majd meg az, hogy
felmenjen a velenczei campaniléra, vagy a bécsi István-toronyba s
onnan levesse magát. Némelykor aztán voltak olyan tiszta időközei,
a mikor saját magáé volt: az igazi, nemes, lovagias, keresztyéni
nagy lélek. Az ilyen drága napokat ellesni, azokat a herczegnő
érdekében felhasználni volt az én feladatom. Hogyan teljesítettem,
azt mondják meg ezen iratok. Csekélység volt-e e feladat: Cagliari
herczeget rávenni, hogy felejtse el haragját, nevetségessé tételét,
sértett büszkeségét, férfiui megaláztatását, hogy idejőjjön,
leküzdve ideges iszonyatát a lázongó csőcselék ellen, a ki
orgyilokkal fenyegeti s petárdákat hajigál az udvarára s menjen
térden azon fejedelem elé, ki hónapok előtt ajtót zárt előtte, –
önért, az elváló nőért könyörögni? azt itélje meg a herczegnő maga,
ki ismeri jól a herczeget. <span class="pagenum"><a name="Page_135"
id="Page_135">-135-</a></span></p>
<p>– Nem tagadom, hogy ez nehéz feladat volt; szólt a herczegnő,
annyival is inkább, minthogy önnek még azzal a nehézséggel is
kellett küzdenie, hogy legutóbbi találkozásunk óta huzamosb ideig a
rablók által foglyul volt letartóztatva.</p>
<p>Vajdár az ajkába harapott. Ez úgy hangzik, mintha irónia volna.
Ezzel tán azt akarja mondani a herczegnő, hogy neki azt a feladatot
teljesítni természeti lehetetlenség volt.</p>
<p>De nem! Hol venné magát az irónia ez együgyű gyermekszívben? Ez
ártatlan arczvonások között nincs helye a gúnynak.</p>
<p>Blanka sietett a rossz hatást jóvá tenni rögtön.</p>
<p>– És azt a fogságot is én miattam szenvedte ön?</p>
<p>A hangban részvét volt átérezhető.</p>
<p>Vajdár azt hitte, hogy lehet merni valamit.</p>
<p>– Ah! ez az én szenvedéseim legkisebbike.</p>
<p>A herczegnő mondá:</p>
<p>– Nem fogok önhöz háládatlan lenni.</p>
<p>A hangban hév volt és bensőség.</p>
<p>– Hallgasson rám, uram. Ha ez az én fájdalmas ügyem akként lesz
megoldva, a hogy ön azt nekem előadta, s a mi nagy részben az ön
műve volt, én mindazon javadalmakat, az egész évdíjat, a mit a
herczeg számomra szánt: hű fáradozásaiért önnek engedem át;
magamnak nem tartok meg mást, mint arany szabadságomat.</p>
<p>Vajdár arcza kigyulladt. Jó szinész volt! el is tudott pirulni,
mikor arra került a sor.</p>
<p>– A herczegnő megtartotta a régi megvetés hangját egy nyomorult
iránt, ki szemeit az elérhetlenek után meri fölemelni. Ez bűnöm és
egyuttal erényem is. Ha a herczegnő minden vagyonát nekem adná s
még azon felül ezt az egész világot: még akkor sem adna nekem
semmit. Mindezt nem fogadnám el cserébe egy nyájas, jó szava
helyett. Vakmerőség tőlem, a mi után törekszem, de a szenvedély
mindenre jogot ád. Ön ismeri a gigászok regéjét, <span class=
"pagenum"><a name="Page_136" id="Page_136">-136-</a></span> kik
hegyeket hegyekre raktak, hogy az istenek közé feljussanak. Én
képes vagyok hasonlót tenni.</p>
<p>A herczegnő kiváncsi volt megismerni azt a Peliont, Ossát, a mik
az Olympot ekként megközelítik s Vajdár kiolvasta kérdő
tekintetéből ezt a kiváncsiságot.</p>
<p>– A herczegnő nem nézne le engem, ha rangjabeli volnék. Az fogok
lenni.</p>
<p>– Szerencsét fogok kivánni hozzá.</p>
<p>– A herczeg azt igérte önnek, hogy ha megszünik férje lenni,
egyesség, kibékülés szerint: akkor atyja fog lenni. Nekem is azt
igérte.</p>
<p>– Hogy önt fiává fogadja?</p>
<p>– Hogy engem fiává fogad.</p>
<p>– S ugyan mi oka lehet rá?</p>
<p>Vajdár eltakarta félkezével arczát. Szeméremérzetével
küzdött.</p>
<p>– Ne kivánja a herczegnő, hogy szegény jó anyám szégyenét
bevalljam s helyette piruljak. Ő szerencsétlen volt. Balsorsának
szülötte én vagyok. S kinek e balsorsot jóvá tenni kötelessége, –
az a herczeg.</p>
<p>Blanka egymásba csapta tíz ujjait, a mi azt is fejezhette ki,
hogy fölöttébb meg van lepve e fölfedezés által; de ilyenformát is
fejezhetett ki, hogy «oh te országos gazember! Képes vagy az édes
anyád tiszteletreméltó hamvait meggyalázni, hogy becsületes
származásod helyett egy herczegi korcsnak hazudhasd magadat!»</p>
<p>– Ez valóban érdekes és meglepő fordulat ebben a mi
regényünkben! mondá a herczegnő csaknem pajkos kedvcsapongással. És
én ezt annyival inkább valószinűnek tartom, mert már láttam négy
vagy öt drámát, a minek ugyanez a kifejlődése. «Nincs a kis ujjad
kitörve a ballábadon?» – «Igen!» – «Ugy az én fiam vagy!» – «Nincs
a nyakadon hátul egy nagy anyajegy?» – «De van!» – «Hozd ide; te az
én fiam vagy!» – «Hol kaptad ezt a kettétört érem egyik felét?» –
«Haldokló anyámtól.» – «Keblemre, fiam!» <span class=
"pagenum"><a name="Page_137" id="Page_137">-137-</a></span></p>
<p>A herczegnő tapsolt a kis kezeivel.</p>
<p>– Ez nagyon derék! Nagyon derék! Ezért mondta a herczeg, hogy ha
elválunk, csak változni fog a viszony közöttünk, nem megszakadni.
Ezért ajánlotta hát fel jövendő lakásomul palotája felét. És így
nekem még a Cagliari-czímről sem kellene lemondanom. Mily
meglepetés ez!</p>
<p>Vajdár csakugyan elhitte, hogy egy könnyenhívő gyermekkel van
dolga, a ki meg hagyja magát fogni együgyű mesékkel.</p>
<p>– És már most érteni fogja a herczegnő, honnan vette az én
lelkem kölcsön azt a vakmerőséget, hogy elinduljak üldözni a
holdvilágot s lessem azt a láthatáron, hogy elfoghassam, mikor
feljön?</p>
<p>A szép holdvilág azonban még nem volt elfogva.</p>
<p>Mikor már minden meg volt neki magyarázva, akkor elővette
oldalzsebéből azt a ma reggeli névtelen levelet, a mit előbb ki
kellett simítania a térdére fektetve; mert bizonyos kézben nagyon
összegyűrődött, sőt egy olajfestékes hüvelykujjnak az önlenyomata
is ott maradt rajta.</p>
<p>– Ugyan kérem, olvassa el ön ezt a levelet és magyarázza meg még
ezt is.</p>
<p>Vajdár, a mint elolvasta azt a levelet, akkor vette csak észre,
hogy ő a szinleg hátráló ellenség által egy valóságos tűzakna fölé
engedte csalni magát s most mindjárt a levegőbe röpítik. – Itt
teljes hadi készülettel vártak rá!</p>
<p>Vakmerősége még most sem hagyta el. Tökéletes gonosztevő volt.
Arcza elsápadt az ijedségtől és boszúságtól; hanem azért nyugodt
maradt.</p>
<p>– Ügyetlen bohózat az egész! szólt, az asztalra vetve a
levelet.</p>
<p>– De kinek lehetne érdekében – az én rovásomra – ilyen bohózatot
kigondolni?</p>
<p>– Azt is megmondhatom. Én ismerem e kézvonásokat. Ezt a levelet
Caldariva marquisnő irta.</p>
<p>– Caldariva marquisnő? Hát ő itt van? <span class=
"pagenum"><a name="Page_138" id="Page_138">-138-</a></span></p>
<p>– Természetesen. A herczeg nem utazik sehova nála nélkül.</p>
<p>– Mit bánom azt! – De ugyan mi oka lehetne Caldariva
marquisnőnek rágalmazni saját magát? És azután megakadályozni azt,
hogy a herczeg felesége lehessen. Erre igen nagy okának kellene
lenni.</p>
<p>– S az ok elég nagy. – A féltékenység.</p>
<p>– A féltékenység? kiálta fel bámulva a herczegnő s egy tekintet
az előtte álló arczára, megmagyarázta neki a többit.</p>
<p>Ez a szépsége tudatában elbizakodott, diadal-mosolygó férfi-arcz
haragra gyújtá vérének minden cseppjét. Eszébe jutott, hogy ez az
ember, a ki egy pillanatban elég vakmerő az ő ura feleségének
kérőjeként megjelenni, ugyanabban a pillanatban be meri vallani
azt, hogy ő az ő ura szeretőjére nézve féltékenység tárgya. S még
mosolyog hozzá!</p>
<p>Ezért a mosolyért képes lett volna őt összezúzni!</p>
<p>Össze is zúzta.</p>
<p>Hol az a halálos fegyver? A «14-ik §.!»</p>
<p>Már felhúzta a sárkányát: már rajta tartá az ujját a
ravaszán.</p>
<p>– Uram! Én nagyon megtisztelve érzem magamat önnek ragaszkodása
által. De hazudni nem tudok. Oktalan reményeket táplálni nem
akarok. E tárgyról ma beszéltünk utoljára.</p>
<p>– S ha ez volna az egyenes föltétele a herczeg beleegyezésének
az egyértelmű eljárásba?</p>
<p>– Én a kegyelem útjához folyamodtam, s nem hiszem, hogy ahhoz a
herczeg beleegyezése kivántatnék.</p>
<p>– Tapasztalni fogja a herczegnő az ellenkezőt!</p>
<p>– És akármit fogok tapasztalni, én igéretemet le nem köthetem
önnek, miután jól tudom, hogy egy kettőnk között kötendő házasság a
római egyházjog cánonai szerint eleve semmis lenne.</p>
<p>– Ah, a herczegnő tanulmányozta az egyházjogot? Ez <span class=
"pagenum"><a name="Page_139" id="Page_139">-139-</a></span> épen
olyan hiba, mint mikor a beteg orvosi könyvet olvas. A herczegnő
bizonyosan a 10-ik §-ra emlékezik, mely megtiltja a fiunak az
apjától elvált nőt feleségül venni; de nem olvasta tovább, a hol az
instructiók végén az mondatik, hogy a mely házasság kegyelem útján
semmisnek lőn nyilatkoztatva, az, mint soha nem létezett, akadályt
nem képez.</p>
<p>Most azután egyenesen a mellének szegezte a fegyvert a
herczegnő, oda a hetedik és nyolczadik borda közé, a hol a szív
dobog.</p>
<p>– Én nem a 10. §-ra czéloztam. A mi közöttünk akadályt jelöl
meg, mely a házasságot semmissé, lehetetlenné teszi, – az az
instructiók tizennegyedik paragraphusa.</p>
<p>Eldördült! – odatalált!</p>
<p>Mint a halálra sebzett tigris, ugrott fel helyéből a férfi, s
kezével széke támlájára támaszkodott.</p>
<p>A vad düh, a rémület e kifejezésétől a herczegnő megrettent.</p>
<p>Mi volt ebben a fegyverben, hogy oly halálosan talált?</p>
<p>A szép, mosolygó férfi-arcz hogy átváltozott egyszerre!</p>
<p>Mint mikor a pusztában lakó szent a hetæra képében csábító
sátánnak arczához vágta a feszületet s arra az egyszerre
visszakapta ördögi arczulatát. Ez egy tetten kapott gyilkos
torzképe volt! e hátraszegett ajkakra, az összeharapott fogakra, a
kigyóvá tekerült szemöldökre, a fehérüket felülről megmutató
szemekre, e galvanicus mosolygásra sok álmában vissza fog
emlékezni, a ki azt maga elé idézte.</p>
<p>– Ki tanította önt erre? kérdé vaczogó fogakkal Vajdár, s ajkain
megjelent az a kis fehér nyulós csepp, a mi az őrültek és dühödtek,
a megrémültek beszéde közben szokott feltünni, s vándorol a felső
ajkról az alsóra s megint vissza.</p>
<p>A herczegnő rémülten lépett vissza előle.</p>
<p>– Ezt csak egy ember mondhatta önnek! – Tudom, ki az! – Boszút
fogok állni önön is. – De annak, a ki <span class=
"pagenum"><a name="Page_140" id="Page_140">-140-</a></span> önt
erre megtanította, – üldözője leszek a földön és a sírban!</p>
<p>S azzal fölkapta az asztalról a békeokmányokat s kettéhasítá
valamennyit.</p>
<p>Aztán még egyszer megmutatta a herczegnőnek ijesztő arczulatát s
elrohant.</p>
<p>Beppo sietve jött utána a terembe s úgy látszik, nagy volt a
csalódása, hogy a herczegnőt nem találja vérében heverve, kilencz
tőrdöféssel keresztül szúrva.</p>
<p>– No, ezzel az urral, akárki volt, nem szeretnék egy szűk
utczában egyedül találkozni!</p>
<p>Blanka azt mondta Bepponak, hogy az eltávozott úr számára soha
sem fog többé idehaza lenni, s azzal kiküldte azt, hogy egyedül
maradjon.</p>
<p>Elgondolkozott azon, a mi most itt történt.</p>
<p>Hogy egy férfi, egy kevély, büszke alak egyetlen egy szótól így
megrettenjen. Hogy egy szó elég legyen azt a láthatár széléig
elhajítani!</p>
<p>Tehát igaz volt, csalhatatlan volt, a mit az a másik férfi
mondott neki; – soha többet nem fogja őt e szó kimondása után
szerelmével üldözni, hanem csak gyűlöletével. Igy van az jól.</p>
<p>De az eltaszított azzal fenyegetőzött, hogy azon fog boszút
állni nemcsak a földön, de még alvó porában is, a ki őt erre
megtanította. Ime egy ember, a ki kész üldözni még üveggé
átlényegült alakjában is azt, a kit ember alakban meggyűlölt!</p>
<p>Értesíteni kellene Manassét arról, a mi megtörtént;
figyelmeztetni, hogy veszély fenyegeti. Rómában «most» az orgyilok
nagyon olcsó. Nem rég egy lapszerkesztőt szúrtak le iróasztala
mellett. Itt ez az ellenbirálat.</p>
<p>De hogyan lehessen őt figyelmeztetni? Hátha minden ember kém, a
ki csak körülötte van; maga Beppo is? Hogyan tudhatná különben a
herczeg még azt is, hogy merre utazott a neje Manassé kiséretében?
A Colossæumban találkozásáról még ma nem tud senki: holnap már
<span class="pagenum"><a name="Page_141" id=
"Page_141">-141-</a></span> azt is megtudhatják. Kiben lehet bízni
a szent városban, a hol mindent meg lehet kapni – borravalóért? s a
hol a hűség nem tart tovább, mint a meddig a borravaló tartott.</p>
<p>Legelébb azt kellett megtudnia, hogy mi volt a veleje annak a
végzetes szónak?</p>
<p>Alig várhatta, hogy Zimándy hazajőjjön. Pedig ez is sietett.
Kiváncsi volt megtudni a találka eredményét.</p>
<p>– Nos, hát? Mit végeztek, herczegnő? Volt első szava.</p>
<p>– Én nem kötöttem békét.</p>
<p>– S miért nem?</p>
<p>– Azért, mert a béke drágább lett volna, mint a háború.</p>
<p>– Akkor jól tette a herczegnő. És így félbeszakadt minden
egyezkedés?</p>
<p>– Egészen elszakadt. – Nézze ön ezt a levelet.</p>
<p>Blanka a ma reggel kapott névtelen levelet odanyújtá az
ügyvédnek.</p>
<p>Az elszörnyedt rajta. Dormándynénak is odaadták, hogy olvassa
el. Az el akart ájulni.</p>
<p>– Pokoli gondolat! S én képesnek hiszem erre mind a hármat. Ezt
a levelet szeme elé tartotta a herczegnő Vajdár uramnak?</p>
<p>– Bizonyosan.</p>
<p>– Azért rohant hát el innen olyan furibundusan.</p>
<p>– Ön már ezt is tudja?</p>
<p>– Még a kapus is arról beszél. Úgy rohant el, hogy csaknem
megfogták a cselédek.</p>
<p>– Dehogy fogták, az ő zsoldjában vannak. – Holnap kiköltözöm
ebből a hotelből. Kerestessen ön nekem egy magánlakást.</p>
<p>– Már van is. Rossi grófék kiköltöznek a követségi palotából s
egy házat fogadtak ki. Nekem izentek, hogy ha a herczegnő meg
akarná azt velük osztani, megférnének benne.</p>
<p>– Oh annak nagyon örülök.</p>
<p>Pedig nem örvendetes dolog ez; mert Rossi kegyvesztett lett s
vele együtt az egész mérsékelt szabadelvü párt <span class=
"pagenum"><a name="Page_142" id="Page_142">-142-</a></span>
elvesztette befolyását a Vatikánban; most aztán csak a két
szélsőség huzakodik egymással: a reactió és a circolók.</p>
<p>Mit tudta a herczegnő, mi az a reactió, meg azok a circolók? Ő
csak arra gondolt, hogy meg fog menekülni kémeitől és üldözőitől s
a baráti háznál még Manasséval is találkozhatik.</p>
<p>– Most már kérni fogom önt, siettesse perünk eldőlését.</p>
<p>– Hiszen épen abban járok!</p>
<p>– Engedjen egy kiváncsi kérdést tennem. Ön a házassági titkos
instructiókat könyvnélkül tudja, nemde?</p>
<p>– Akár a miatyánkot.</p>
<p>– Emlékezni fog ön rá, hogy mit tartalmaz a 14-ik §?</p>
<p>– A 14-ik §? – Azzal hála Istennek nekünk semmi bajunk.</p>
<p>– Miért «hála Istennek» e miatt?</p>
<p>– Azért, mert a 14-ik §. azt mondja, hogy semmis a házasság, ha
az egyik házasságra lépő fél valamely oly bűntettet követett el, a
minek több esztendei fogság a büntetése.</p>
<p>Most már mindent megértett Blanka.</p>
<p>Manassé oly bizonyítékot tart a kezében, melyet ha föl akarna
használni, boszúja tárgyát letaszíthatná vele az aljas gonosztevők
sorába, a honnan nincs fölemelkedés. A pokolból vissza lehet még
jönni, de az emberek megvetéséből soha. Az egy olyan börtön, a
minek nincs ajtaja. Az egy olyan halál, a miből nincs
feltámadás.</p>
<p>És Manassé nem akarja e rettentő boszút végrehajtani halálos
ellenségén. Engedi őt azzal a láthatatlan koporsóval, melylyel
körül van zárva, járni a világban, csak egyszer-egyszer koczczint
egyet a koporsó födelén, figyelmeztetve, hogy a ki halott, az
járjon Istennel.</p>
<p>Ezért a dæmoni düh a megszégyenített arczán.</p>
<p>Azt nem tudja, mennyit bir a herczegnő az ő veszedelmes
titkából? De azt bizonyosan kitalálhatja, hogy a mit bir belőle,
azt Manassétól kapta kölcsön. <span class="pagenum"><a name=
"Page_143" id="Page_143">-143-</a></span></p>
<p>Blanka, a mily mértékben tanulta rettegni az egyik férfialakot,
oly mértékben érezte a másik varázshatalmát növekedni lelke
fölött.</p>
<h3>XX.</h3>
<p>Eddig Blanka csak vendég volt a sors asztalánál, a kinek
szabadságában áll lamentálni a fölött, hogy hogyan tudja a szakács
így elrontani az ételeket? A mint azonban a magánházhoz
átköltözött, alkalma lett a tűzhelyhez is közel jutni s megérteni,
hogyan készülnek azok a keserű falatok, a miket az az universalis
szakács, a kit majd kormánynak, majd gondviselésnek, majd
reactiónak, majd népképviseletnek, majd önuralkodónak, majd
forradalomnak, majd diplomatiának neveznek, a szegény spártaiak
közasztalára feltálal? – Rossiékkal itt mindennap érintkezett,
kiktől csak egy corridor választotta el, s azoktól sokat megtudott,
a mi a világban történik.</p>
<p>Gábor úr nem költözött el a vendéglőből a herczegnő
magánszállására; bár hely lett volna ott a számára is elég.
Mondhatta volna őszintén, hogy «megvallom az igazat: én tisztelem,
becsülöm azt a derék urat, Rossit, de hiába, a korcsma csak
korcsma!» az ember azt nem találja fel sehol, a mit itt talál,
azért maradok a vendéglőben, a hol mindent megkapok, a miért
megfizetek. E helyett azonban azt mondta a herczegnőnek:</p>
<p>– Megvallom az «igazat». Én ugyan már torkig vagyok a római
vendéglő-lakással, – de nem állhatom ki Rossi grófot, a kit
mindennap kellene látnom s a ki nem az én contentumomra való ember.
Elismerem, hogy okos, felvilágosodott fő; tiszta, feddhetlen
jellem, példátlan családapa. Ha elvtársam volna, büszke lennék rá;
ha ellenfelem volna, örömest együtt laknám vele; de egyik sem. Ő
mindig békíteni akarja a küzdő ellentéteket; ő mikor már a két
tábor egymással meg akar ütközni, egyiktől a másikhoz jár, hogy
kibeszélje kezükből a fegyvert. Ha az <span class=
"pagenum"><a name="Page_144" id="Page_144">-144-</a></span>
egyikkel beszél, azt csitítja, ha a másikkal jön össze, azt
capacitálja. Szüntelen alkuszik, békéltet, transigál. Az ilyenek a
legkiállhatatlanabb emberek. Szakasztott mása Adorján
Manassénak!</p>
<p>Ha tudta volna, hogy milyen nagyon felverte a becsét azzal mind
a kettőnek Blanka előtt!</p>
<p>– Én tehát a herczegnő kegyes engedelmével továbbra is itt
maradok, a leveleim is ide vannak már utasítva. Hanem mindennap
teszem tiszteletemet és referálok az ügyünk mibenállásáról.</p>
<p>A herczegnő aztán, a mint közelebbről megtanulta ismerni a
diplomatát, kinek családja oly régi pártfogója volt: csakugyan
rájött, hogy az ilyen ember nem ennek a világnak, s különösen nem
«ennek» a Rómának való.</p>
<p>Ott már akkor nem volt más a küzdtéren, csak a két «vak óriás»:
a reactió és a forradalom. Csak azt lehetett kérdeni, hogy vaktában
melyik találja főbe a másikat? s ha a másikat nem, kit üt le
vaktában? Bizonyosan azt, a ki kettőjük közé áll.</p>
<p>E küzdelem képezte az ő ügyének mérlegét is.</p>
<p>A mérsékelt szabadelvüek befolyása megszünt a Vatikánban, azóta
e kettő közül az egyik várt a herczegnőre: ha a feketék győznek,
akkor őt becsukják egy kolostorba, holtig tartó vezeklésre, ha
pedig a vörösek győznek, azok agyonverik Cagliari herczeget is, meg
a válni akaró feleségét is, – azért, mert aristokraták.</p>
<p>A külesemények hol az egyik hatalmat kerítik felül, hol a
másikat. Néha egymáson henteregnek, hogy nem tudni, melyik van
fölül, melyik alul?</p>
<p>A herczegnőnek gyakran meg kellett látogatni ** grófnét is, azon
nagyhatalom követének feleségét, mely az osztrák nagykövet
távollétében a Rómában levő osztrák és magyar alattvalók ügyeire
védnöki befolyást gyakorolt. Ez úton kapta a herczegnő a hazájából
érkezett tudósításokat és pénzösszegeket.</p>
<p>** grófnénál gyakran találkozott azokkal a nevezetességekkel,
<span class="pagenum"><a name="Page_145" id=
"Page_145">-145-</a></span> a kik a politikai reactió szálait
szőtték-fonták. A követ nejének termei voltak az ő jól ismert
fészkük. S a rómainak az asszonyok számára is van tőre, ha útjában
állnak. ** grófnéról kényes természetű kalandokat hireszteltek el,
a miknek nem volt ugyan semmi alapja, de a miket annál könnyebben
elhittek, mert a grófné atyja szinész volt s ő maga is leánykorában
ünnepelt szinésznő, s arra mindent rá lehet fogni. Képzelhetni az
olasz nő (mert olasznak született) boszúvágyát a nép ellen, mely
ilyen tőrszurásokkal akar megsemmisíteni egy asszonyt!</p>
<p>Blankához ** grófné igen szives volt s estélyeire meghívta,
barátnőjével együtt, kinek szőke szépsége, vidám kedélye s tiszta
német beszéde «ezen termekben» sok hódítást szerzett. Jellemzi a
grófné estélyeit az, hogy ott az olaszok németül beszéltek; pedig a
grófné maga egy szót sem értett ezen a nyelven.</p>
<p>Egyszer tréfából azt mondta Blanka a szép Dormándynénak:</p>
<p>– Te még meghódítasz valami szép ifju olaszt s az elrabol tőlem
s akkor szépen egyedül maradok a világban!</p>
<p>Mire a szőke szépség így felelt:</p>
<p>– Herczegném, lelkem. Ha minden olasz összetenné minden
erényeit, s aztán minden hibáit a tengerbe vetné, így kinálna meg
magával, még sem hagynálak el tégedet érette.</p>
<p>A herczegnő nagyon meg volt hatva e ragaszkodás által. Egy hű
szív hát mégis van, mely vele együtt érez.</p>
<p>A világ pedig egyre zűrzavarosabb lett.</p>
<p>Itt maradni a szép Rómában is kín volt már; hazamenni a jó
Magyarországba is fájdalom volt már. – S az idő nagyon a nyárba
haladt bele.</p>
<p>Egy napon nagy búsan állít be Blankához Gábor úr: sugárzott az
arczáról a szerencsétlenség.</p>
<p>– Sehogy sem akar előre haladni az ügyünk. Nem jött még rá a
herczegnő az okára? <span class="pagenum"><a name="Page_146" id=
"Page_146">-146-</a></span></p>
<p>A herczegnő ezerféle okot gondolt; de egyet se jelölt ki, mint
bizonyosat.</p>
<p>– Én már rájöttem. – Az én személyiségem az oka, a miért a
herczegnő ügye szenved. Ez csakugyan nem volt a herczegnő ezer
gondolatai között.</p>
<p>– Ugy van. A gát, a melyen fel vagyunk akadva, az, hogy a
herczegnő ügyvédje protestans.</p>
<p>Ez bizony meglehet, hogy úgy van.</p>
<p>– Ezen most csak két mód van segíteni: – vagy a herczegnőnek más
ügyvédet kell vallani, a ki a római egyházközséghez tartozik: ez a
hosszabb út; – vagy pedig nekem kell rögtön áttérnem: ez a
rövidebb.</p>
<p>A herczegnő eleinte azt hitte, hogy Gábor úr tréfál s elkezdett
nevetni.</p>
<p>Zimándy azonban megtartá ünnepélyes komolyságát, s mint a ki meg
van győződve áldozata nagyságáról, ünnepélyes lemondás hangján
folytatá:</p>
<p>– Igen, herczegnő, én képes vagyok lemondani atyáim hitéről,
tűrni az «egész világ» gúnyhahotáját, azért, hogy a herczegnő ügyét
diadalra segítsem. Még ma megyek a bibornokhoz, a kin megfordul
minden s felkérem, hogy legyen keresztapám.</p>
<p>Blanka most már látta, hogy ez egészen komoly állapot s kezdett
elérzékenyülni.</p>
<p>– Ez lesz a döntő sakkhúzás az ön ellenségeinek cselszövényei
ellen. Én ezt föltettem magamban – és végrehajtom.</p>
<p>– Uram, ez olyan adósság lesz rajtam, melyet soha sem leszek
képes visszafizetni.</p>
<p>– Csak diadalra vezessen, s én megtalálom abban jutalmamat!
mondá a derék férfiu nemes páthoszszal; a miért a herczegnő forrón
megszorította a kezét, s még könyezett is.</p>
<p>Mégis vannak jó emberek a világon, a kik az ügyefogyottakért még
áldozatra is képesek!</p>
<p>Mikor a herczegnő ezt elmondta Dormándynénak, az <span class=
"pagenum"><a name="Page_147" id="Page_147">-147-</a></span>
meglepetést tanusított arczkifejezésében s szavakban is igyekezett
visszaadni azon nagyrabecsülést, mely az elhatározás folytán
keblében Zimándy úr irányában keletkezett.</p>
<p>A jelzett áttérési tény csakugyan a maga szokott
ünnepélyességével végbe is ment; még a lapok is nagy dolgot
csináltak belőle, s senki sem kételkedett rajta, hogy a keresztapai
ajándék a herczegnő perében hozandó kegyelmes itélet fog lenni.</p>
<p>Rá egy hét mulva meg is hozatott az itélet.</p>
<p>A házastársak elválasztattak; de úgy, hogy a herczegnőnek soha,
Cagliari herczegnek pedig addig, a míg elvált neje él, új
házasságra kelni nem szabad.</p>
<p>A herczegnő fölött tehát be volt csapva a koporsó. De egyuttal
oly módon, hogy a koporsófödéllel Caldariva marquisnő
menyasszony-köntösének a szegélye is oda lett csiptetve. Az sem
siethet az oltárhoz, a míg a szegény élő-halott porrá nem
omlik.</p>
<p>Ha volt valaki, a ki boszút akart állni mind a két asszonyon:
czélját érte.</p>
<p>Az itélet többi része mellékes dolog. Hogy Cagliari herczeg
köteleztetik tizenkétezer arany évdíjt adni Zborói Blanka
herczegnőnek (ki czímét megtartandja) s azonkívül a
Cagliari-palotának a Tiber felé néző osztályát örökös lakásul;
hozományát és ékszereit kiszolgáltatni; ezen vívmányok már Zimándy
úr diadalainak részei; mert hiszen jöhetett volna olyan itélet is,
mely Blankától még az évdíjat és palotát is megtagadja, s ezt
tekintve, még sem lehet mondani, hogy a hitváltoztatás már e földi
árnyékvilágban is meg ne teremte volna gyümölcseit.</p>
<p>Igaz ugyan, hogy egy sulyos fentartás volt kötve e világi jók
élvezetéhez: nevezetesen az, hogy Zborói Blanka szüntelen Rómában
tartozik maradni. Ez az itélet természetéből folyik. Miután a
másodszori férjhez menés meg lett tiltva neki, kellett gondoskodni
a birónak arról, hogy az elitélt nő kellő felügyelet alatt
maradjon. S ennek még <span class="pagenum"><a name="Page_148" id=
"Page_148">-148-</a></span> leggyöngédebb módja volt az, hogy a
Rómában lakásra köteleztetett; mert azt is tehették volna, hogy
valami kolostorba utasítsák élethossziglan.</p>
<p>Azon idő óta, hogy a vendéglői szállását magánlakással váltotta
fel a herczegnő, többé nem találkozott Manasséval. Ez bizonyosan
került minden alkalmat az összejövetelre. Csak onnan sejtette, hogy
még Rómában van, hogy egy napon Rossiéknál meglátta azt a
festményt, melyet Adorján a Colossæumban készített, ott hallotta,
hogy ezt most fejezte be a hajdani jó barát, s névnapi ajándékul
küldte a grófnak, s hogy most egész lélekkel hozzáfogott festészeti
tehetsége kifejtéséhez.</p>
<p>Az itélet kimondása után aztán Manassé meg volt a herczegnőre
nézve halva. Halva volt már ő rá nézve az egész világ. Olyanná volt
rá nézve átalakítva az egész föld, mintha ismeretlen planétába
volna áthelyezve, melyben az ő fajához hasonló faj nem létezik; a
hol ő maga csak egy párjanélküli csodának lézeng megértetlenül.</p>
<p>Egy nő, a kinek meg van tiltva szeretni.</p>
<p>Tizenkilencz éves korában!</p>
<p>S milyen hosszú lehet még az élet!</p>
<p>És ezalatt soha sem szeretni! Nem álmodni, nem ábrándozni, nem
reményleni.</p>
<p>Még ha bezárták volna egy kolostorba, könnyebben elviselhetővé
teszik vala a sorsát. Ott zárt fal keríti el az emberiségtől,
vasrácson keresztül látja csak a világot: körülvéve magához hasonló
tört szivektől, azoknak a bánatában föloszthatná a magáét. Csábító
világi öröm nem kisérhetné többé. De meghagyták neki az egész
világot, úgy a hogy áll, a hogy mozog, nő és fogy, csak épen a
napot vették ki belőle. Járhat, a merre tetszik; beszélhet, a kivel
akar; hanem mindenki tudja felőle: oda van irva a két szemölde
közé: «nem szabad szeretned».</p>
<p>Blanka meghajolt fővel fogadta a csapást. Isten akarja így. Az
egyháznak, a vallásnak érczbevésett törvényei vannak, a mik
hatalmasabbak a természet törvényeinél. <span class=
"pagenum"><a name="Page_149" id="Page_149">-149-</a></span> Meg
kell azok előtt hajolni. Ezek a birák csalhatatlanok s tőlük nincs
feljebb hivatkozás sehová, senkihez.</p>
<p>Hiszen még ez az itélet is jótétemény. Csak egy örömtől foszt
meg; de ezer szenvedéstől szabadít meg. Most már nem üldözheti
senki. Legfeljebb kémkedhetnek utána. Az pedig sikertelen áhitozás
lesz. Blanka üvegfalú házban lakhatik.</p>
<p>Az itélet kimondása után rögtön átköltözött a számára rendelt
palota-osztályba s a nagy háztartásnak megfelelő cselédséget
fogadott. Jövedelme saját vagyona után is volt annyi, mint a mennyi
a herczeg részéről meg volt számára itélve, minden kényelmet
megszerezhetett magának.</p>
<p>A palotával, melybe beköltözött, egészen meg lehetett elégedve.
Az a nagy Cagliari-építmény déli osztályából állt, melynek csak egy
terme feküdt északnak, három ablakkal a piaczra. A piaczi homlokzat
többi részét a herczeg lakta, s a herczegnő lakosztályának hossza a
Tiber-parton nyúlt végig, a honnan az Angyalvárra és Vatikánra
lehetett látni.</p>
<p>A herczeg lakosztályának kapuja a piaczra nyilt, a herczegnőé a
Tiber-partra. – Azontúl egy hosszú fal következett, melynek
párkányát kihajló olajfák lombja s kuszó rózsák átnőtt sátora
takarta be, s e kertnek is volt egy külön vasajtaja, mely a
herczegnő lakta palotához vezetett. A kert belül hosszában kétfelé
volt osztva egy magas fal által. A herczeg palotájához tartozó
kertbe egy lépcsőzetes fedett tornáczon át volt a bejárás a nyugoti
szárnyból; a herczegnő a maga kertjéhez egyenesen az udvarából
jutott, mely a másik udvartól egy keresztbe épített karzattal volt
elzárva. Ez a karzat, a π betű középvonása köté össze a két
szárnyat. Lapos kőfedele tele volt rakva délvirágokkal ó-fayence
edényekben.</p>
<p>E karzat bejárata el volt zárva; legalább a herczegnő
lakosztálya felől határozottan el. A hajdani csarnokboltozat helyét
nagyszerű márványkandalló foglalta el, kőfaragványain,
bronzrácsozatán művészi kezek alkotásaival. <span class=
"pagenum"><a name="Page_150" id="Page_150">-150-</a></span> Azt
onnan házbontás nélkül eltávolítani nem lehetett. – A kandalló
hátulsó tűzlapját vastag damaszkozott vaslemez képezte, melyre
aranynyal kevert vörösrézből egy önmagát felgyújtó phœnix alakja
volt beverve. E hálóteremnek az utczára nyiló ablakai nem voltak
áttörve, azok kifelé fülkéket képeztek, egyikben volt egy kosarat
vivő canephora, a másikban egy furulyázó satyr. – A helyett
egyetlen nyilása volt a kert felé, mely egy kis gömbölyű kiálló
donjonba vezetett, azon volt három ablak, befutva virágzó
indákkal.</p>
<p>Ez a «remeteség» lett ezentúl Blanka menedéke, a hol napjait
egyedül töltheté, – egészen egyedül.</p>
<p>Lelki barátnéja, a szép özvegy Dormándyné, az itélet kimondása
utáni napon azzal a vallomással lepé meg, hogy ő menyasszony.
Zimándy úr megkérte a kezét s ő nem tagadhatta meg azt. – (Tehát
nem volt szükség valamennyi olasznak collective összetenni az
erényeit.)– Itt Rómában fognak megesküdni s azután – nagyon
természetes – hogy haza fognak utazni Magyarországra. Zimándynak
ott a hivatása s a nő tartozik követni az ő férjét. Ki vehetné
nekik rossz néven? – Blanka lassankint aztán arra is rájött, hogy
barátnéja és ügyvédje régen értették már egymást. Visszaemlékezett
Manassénak egy-egy csipkedő czélzására, ki e jó egyetértést
észrevette, a mikor Blanka még nem is álmodott felőle. Azt hitte,
hogy őtet szeretik mind a ketten; pedig egymást szerették. De hát
jól tették, igazuk volt.</p>
<p>Most már azt is kitalálhatta, ha kedve volt talányokat
oldozgatni, hogy Zimándy úr miért határozta el magát arra a nagy
áldozatra, hogy apái hitét megtagadja? Azért, mert Rómában másként
meg nem esküdhetik Dormándynéval. Az ő kedveért történt ez; nem a
herczegnő peréért.</p>
<p>Vegyünk búcsút tőle s aztán hadd vigye magával a derék ember az
áldást, a feleséget és a salláriumot.</p>
<p>Így maradt tökéletesen egyedül a «gyermekasszony» az
<span class="pagenum"><a name="Page_151" id=
"Page_151">-151-</a></span> örök városban. És szeretett most már
egyedül maradni és bezárva lenni. Örökké bezárva.</p>
<p>Megfogadta a parancsolatot, hogy szeretni többé nem szabad;
olyan nagyon, hogy még nőt, jó barátot, de még egy házi állatot sem
szeretett többé. – Cselédén kívül, a kit megfizetett, mást nem
bocsátott magához közel. Látogatóba nem ment sehova; azt hitte,
akármely társaságba belép, ott e csendes suttogás támad mögötte:
«la condannata!» (az elitélt nő). Ő sem fogadott el látogatást. Nem
bocsátott magához mást, mint a gyóntatóját, a ki hetenkint egyszer
fölkereste, annak azután volt mit meggyónnia a hét főbűnök közül:
«kételkedés a gondviselésben», – «fellázadás az emberi igazság
ellen», – «tilalmas álmok az ébrenlét alatt», – «irigylése a mások
boldogságának», – «imádkozni nem tudás», – «gyűlölet az élet
iránt». – Vezeklésre méltó bűnök.</p>
<p>Majd meg fogja magát javítani s megszokja lassankint, hogyan
kell élni egy jó indulatú halottnak? Talál magának csendes
szórakozást, mint annyian mások, a kik meghalt szívvel járnak a
világban. Tökéletesíti magát valami művészetben: tudományokban,
természetben, buvárkodik és ir könyveket. – Szerez magának
különczségeket, miket szenvedélyévé alakít; ragályos betegeket fog
ápolni, a kikhez nem mindenki mer közelíteni; vagy lesz
szenvedélyes lovagló, a ki árkokat ugrat át, mikben más a nyakát
törné; árva gyermekeket gyűjt össze, s levesiváshoz és
ingviseléshez szoktatja a római árvákat; egyszer majd a salonjait
is megnyitja, s hires művészeket és előkelő prælatusokat fogad el
magánál. Lassankint aztán majd csak eltelnek az évek, s az emberek
nem fognak kérdezősködni utána, hová lettek arczáról a rózsák s
gyönyörködött-e bennük valaki? vagy csak lefonnyadtak maguktól.
Aztán mind vénebb lesz. Nem fog kijönni a házból. Körülveszi magát
kis kutyákkal, papagályokkal, hazug, rest, feledékeny cselédekkel,
azokkal pörlekedik a míg élnek, megsiratja őket, ha meghaltak, és
így szépen végigéli a <span class="pagenum"><a name="Page_152" id=
"Page_152">-152-</a></span> hosszú életet, hogy végül megtakarított
jövedelméből valamelyik római szentegyházban egy fogadalmi
sírboltot emeltessen hamvainak. – Ugyan ki tudakozódnék a gazdagok
könyhullatásai után? – A fény megaranyoz mindent!</p>
<p>Blanka lapokat sem járatott. Mit olvasson belőlük? A
szépirodalmi lapokból szerelmes történeteket, a politikaiakból
vérontást, háborút, forradalmakat? – Nem tudott a világról
semmit.</p>
<p>Azok ott, a mellette való palotában másként élték világukat.
Gyakran elűzte Blankát kertre néző donjonából a szomszéd kertből
áthangzó mulatság zaja; aközt ismerős hangok, melyeket gyűlölt,
tánczzene, robaj, szilaj sikongatások, pohárcsörgés, dévaj asszonyi
hahota!</p>
<p>Olyankor futott a legutolsó termébe, melynek ablakai a piaczra
nyiltak s onnan bámult ki a világba, míg estére a kertben elkezdett
orgia zaja átköltözött a mellékpalotába s most már a kőfalon
keresztül hangzott át hozzája.</p>
<p>Azoknak is meg van tiltva, hogy szeressenek, de hogy az életben
gyönyörködjenek: az nincsen.</p>
<p>S az ő gyönyöreik zaja kergeti Blankát palotája egyik
szegletéből a másikba. Ez az egész változatossága napjainak.</p>
<p>Egy másik változatosságról gondoskodott a nyári malária. Blanka
megkapta a váltólázt s azzal vesződött hat hétig. Ez is egy neme az
időtöltésnek. Az ember minden harmadnap várja a hozzáesküdött
kedvest: eljön-e? nem jön-e? Mikor már tizenhárom nap nem jött el,
azt hiszi, hogy tán el is feledte. Dehogy feledte! Tizennegyedik
nap megint itt van. – Nincs ilyen hű szerető több mint a malária a
világon.</p>
<p>Mikor aztán felüdült, az orvos azt tanácsolta neki, hogy jó
volna levegőt változtatni. Azt tudta, hogy a herczegnőnek Rómát
elhagyni nem szabad, azért nem is küldte őt a Svájczba, hanem csak
a Tivoliba, vagy a Monte Mariora. De ezt is meg kellett előbb
kérdeni a Vatikánban, hogy <span class="pagenum"><a name="Page_153"
id="Page_153">-153-</a></span> szabad-e? Megengedtetett, hogy a
gyógyuló beteg a Monte Marion töltse a nappalt; de éjszakára vissza
kell térnie a palotájába. Így kivánja a jó erkölcs és a
törvény.</p>
<p>Azonban ez is jót tett a herczegnőnek. A hegyi lég, a pompás
olaszországi őszi napok alatt s a naponkinti kocsizás helyreállítá
egészségét. S ime ez is az élet örömei közé tartozik.</p>
<p>Az elvesztett egészségért folytatott küzdelem elfeledteti az
emberrel az élet minden egyéb harczait: legyen ezeknek neve
szerelem, vagy vérontás. Ez a viaszképű, szederszájú, ónszemű
udvarló nem tűr semmi versenytársat; a kit ő szeret, annak nem
szabad másról gondolkozni, csak ő róla.</p>
<p>Ez alatt háromszor is megváltozott a politikai világ arczulata
Rómában; Blanka mit bánta azt? Neki még hazát sem lehetett
szeretni. Mi volt rá nézve a korszak nagy jelszava: «szabadság?»
Elnyeli-e azt a tenger s elalszik végkép? vagy kihányja a Vezuv s
felgyujtja vele a földet? Mikor az egész világon minden szabad
lesz, ő neki akkor se lesz szabad szeretni.</p>
<h3>XXI.</h3>
<p>Egy napon nagy dolognak kellett történnie a herczegnővel, mert
** grófnénál tett látogatást, még pedig szokatlan kora reggeli
órában.</p>
<p>A grófné már akkor visszajött a reggeli miséről, a mit egy nap
sem szokott elmulasztani.</p>
<p>Blanka arczán szokatlan izgatottság látszott, a mire betegség
után különben is fogékonyság marad fönn. A grófné boudoirjában négy
tagból álló hölgy-társaságot talált, kik a házi asszonnyal egy
elmés alkotásu ruhatartó-bábot álltak körül, melyre egy új női ruha
volt felakasztva. Ez öltözetváz mintája volt azon jelmezbáboknak, a
mikkel később a császári trónra hivatott Montijo grófnő egész
termeket megtöltött. <span class="pagenum"><a name="Page_154" id=
"Page_154">-154-</a></span></p>
<p>Mikor az ember fel van indulva, olyankor a mellékkörülmények, a
miket egészen közönyös tárgyak képeznek, leginkább megragadnak a
lelkében. Blankának emlékében maradt az, hogy a szemlére kitett
öltöny narancsszín sárga moir, zöld és lilaszín
szegély-himzéssel.</p>
<p>– Panaszom van önre, előzé meg a házi asszony a belépőt. Az,
hogy engem nem látogat meg, még csak hagyján, de a templomban sem
látni önt soha.</p>
<p>Blankának, ha nyugodt kedélyállapotban lett volna, az leendett a
válasza, hogy hosszas ideig beteg volt, feküdt, recidivázott,
orvosi tilalom alatt állt, s ezt teljes értékű mentségnek fogadta
volna mindenki.</p>
<p>E helyett nagy keserüen ezt találta felelni:</p>
<p>– Nekem nincs leimádkozni való bűnöm; mindennapi kenyérrel és
börtönnel pedig olyan jól el vagyok látva holtomig, hogy nem kell
érte könyörögnöm.</p>
<p>– Ah, a kis pogány! Neki nincs leimádkozni való bűne! Ez a szó
maga olyan bűn, hogy vezeklésül egy hétig kell önnek velem eljárni
az «oltáregyesület» számára kéregetni.</p>
<p>Blanka azután észrevette, hogy az egész társaságot megsértette,
a mi nem volt szándéka s sietett mentségét elmondani.</p>
<p>– Bocsásson meg a grófné, de egészen magamon kivül vagyok az
izgatottságtól és rémülettől. Épen azért siettem ide, hogy
védelmet, vagy elégtételt, vagy nem tudom mit keressek önnél,
minthogy a gróf, a nagykövet, most nekünk is pártfogónk,
magyaroknak. Ekkor aztán körülfogták, leültették s kérték, hogy
beszéljen, mi történt vele?</p>
<p>A herczegnő elmondá azt nehány szóval. Ma reggel, mikor a Campo
Vaccino mellett kocsijával el akart hajtani, egy nagy népcsoport
útját állta, köztük egyenruhás alakok, a kik a többieket izgatni
látszottak.</p>
<p>– Ah, azok a «reduci»-k.</p>
<p>Mit tudta azt Blanka, hogy mik azok a reducik? (Megtanulta
később!) <span class="pagenum"><a name="Page_155" id=
"Page_155">-155-</a></span></p>
<p>Aztán az történt, hogy a lovait megállították, kocsiját minden
oldalról megrohanták, fenyegető kiáltozások közt, a felemelt
öklökben kések villogtak; egy marczona alak felszakította a hintó
ajtaját erőszakkal, a hágcsóra fellépve, fogai közt éles kést
tartott. Blanka azt várta, hogy meg fogják ölni. Hanem a mint a
hintó hágcsóján álló ember őt meglátta: egyszerre elmult arczáról a
düh kifejezése, a kést visszadugta az öve mellé s kezével inte a
népnek s e szókat mondá: «Lasciate; la condannata!» Erre rögtön
félreálltak a kocsija elől; utat nyitottak a számára s engedték még
tovább menni. Még most is reszket az ijedtségtől. Senki se
csodálkozott az elbeszélt eseten. A vendéghölgyek összesúgtak.</p>
<p>– Bizonyosan Cagliari herczeg előfogatának nézték az önét,
herczegnő, a kocsis bérruhájáról s a hintó szinéről. Nagyon jó
lesz, ha ön rögtön más egyenruhát ad a cselédjeinek s hintaját
elcseréli, mert még többször is összetéveszthetik.</p>
<p>– No, és ha Cagliari herczeg ült volna a kocsiban? kérdé
Blanka.</p>
<p>– Akkor a római martyrok száma egygyel több volna ma, szólt a
grófné hidegen. A herczeg azonban okosabb ember, mint hogy ilyen
malapropost meg hagyjon történni magán. – A mint a Lateránból ma
hazafelé jött s neszét vette az őt fenyegető bajnak, elhagyta a
kocsiját, titkárjával együtt bérkocsiba ült, s azóta Civita Vecchia
felé jár, a hol a nép dühe utól nem éri.</p>
<p>– S nem fordulhat-e a feldühödött nép a palotája ellen, ha őt
magát az utczán meg nem kaphatja? Én egy nőnevet is hallottam
szidalmaztatni a néptömegtől.</p>
<p>(Nem akarta a száján kiejteni a «Szép Cyrene» gúnynevét.)</p>
<p>– Bizony az könnyen megeshetik; szólt a grófnő, a ruhabábon
helyreigazítva az öltönyredőket, de az már nem lesz nagy baj. Azon
esetben a rendőrség közbe fog lépni és szétveri a csőcseléket.
<span class="pagenum"><a name="Page_156" id=
"Page_156">-156-</a></span></p>
<p>– Istenem! vér fog folyni!</p>
<p>– Csak hadd folyjon. Az olasz szeret érvágással gyógyítani.</p>
<p>– De hát miért kell ennek így lenni?</p>
<p>– Olvas a herczegnő hirlapokat?</p>
<p>– Nem én.</p>
<p>– Hát vitessen fel magának egyet. Nem egyet, de kettőt: a két
szélsőségből, a melyiknek a nevét legjobban kiabálják az utczán;
azokból mindent meg fog érteni. Az utczára néző ablakain azonban
hagyja csukva a vastáblákat ezentul.</p>
<p>– Boldogságos szűz!</p>
<p>– No ugy-e, hogy van még miért imádkozni a világon? Az ember
semmi vétket sem hisz elkövetni, mégis beüt a házba a villám, vagy
a petárda. A mi Angliában a kérvényi jog, az Rómában a
petárda-elsütés joga. Meg kell azt szoknunk. Holnap jőjjön el
herczegnő a szent Ágota templomba reggeli misére. Most pedig mondja
meg a véleményét erről az új öltözetről. Mi nevezeteset talál
rajta?</p>
<p>Blanka kissé különösnek találta, hogy ily nagy és nehéz ügyeknek
egy új selyemruha birálatával kell bevégződniök.</p>
<p>– Úgy találom, hogy ez az öltöny még a grófnő délczeg termetére
is nagyon hosszú lesz.</p>
<p>– No és nem veszi észre, hogy négy gomb van a szoknya négy
himzett betétén, ezeknek négy zsinór felel meg, a mikkel az uszályt
körül fel lehet akasztani. Ezt a divatot én hoztam be. A neve «à la
Atalante». – Holnaptól kezdve az úrhölgyek mind ilyet fognak
viselni. – Hát a derekát nem találja ön különösnek? Ez a «ceinture
protée». Egy általam feltalált fűzőkészülékkel ez a derék a
legkarcsúbb és a legköpczösebb termetre egyaránt alkalmazható.</p>
<p>– Ennek a hasznát valóban nem tudom megitélni.</p>
<p>A vendéghölgyek egymásra néztek és mosolyogtak, ők mind férjes
nők voltak. <span class="pagenum"><a name="Page_157" id=
"Page_157">-157-</a></span></p>
<p>– Ne közöljem önnel a divatszabóm czímét?</p>
<p>– Köszönöm! A fekete ruhához nem illik az Atalante divat.</p>
<p>– S ön mindig feketében fog járni?</p>
<p>– Legalább erről rám ismernek, hogy én vagyok a «la
condannata».</p>
<p>– Tehát a viszontlátásig a szent Ágota templomban.</p>
<p>Blanka után alig csukódott be az ajtó, midőn hallhatá, hogy a
hölgyek mind összenevetnek odabenn.</p>
<p>Talán ő rajta nevetnek.</p>
<p>Hiszen bizony kaczagni való tréfa is az, mikor a nép meg akar
gyilkolni egy asszonyt azért, mert az elvált férje s annak a
kedvese ellen van feldühítve, de azt nem kaphatja meg, s aztán az
asszony kétségbe van esve, meg van ijedve, s mikor az illetékes
helyre panaszkodni megy, ott azt mondják neki, hogy így van az jól.
Ha a fölséges nép őt par hazard meg találná gyilkolni, ebből milyen
szép politikai kapitálist lehetne majd kiverni – a nép ellen!</p>
<p>Blankának legelső gondja volt, a mint haza érkezett, beszerezni
az annyira szükséges hirlapokat. Megvétetett nem egyet, nem kettőt,
hanem valamennyit, a minek csak az utczán kiabálták a nevét; pedig
volt sok. Azután közéjük ült s elolvasta valamennyit.</p>
<p>Azok közül pedig egy is elég volt arra, hogy valakinek a fejét
megzavarja, hát még mindannyi együtt! Ugyanazon helyzeteket,
eseményeket, szemközt álló, ellentétes szempontokból megitélő
szózatok, a mik csak az egymás elleni keserűség, szitok és
kiméletlenség dolgában összhangoznak csodamódon s együttesen oly
kétségbeesettnek, oly rohadtnak, oly felfordultnak festik az egész
világ helyzetét, hogy az olvasó lemond a reményről ennek más
megoldását találhatni, mint az itéletnapi világégést.</p>
<p>Hát még egy olyan olvasó, a ki a politikai eseményekről nem is
gondolkozott, a kinek ez a mámorító méregital még egészen új, a ki
mindenik ellenmondásnál azt hiszi, <span class="pagenum"><a name=
"Page_158" id="Page_158">-158-</a></span> hogy a legutolsónak van
igaza, s a sok igazság közt nem tudja, hogy melyikért haljon meg? –
Mert mindegyik leader azt követeli, hogy az olvasó az ő igazságáért
tudjon meghalni. Olcsóbban nem adja. Vagy ha meghalni nem akar,
akkor menjen ölni. Csak az hiányzik, hogy nincs kitéve az
előfizetési dijak közé, hogy «egyes szám ára két soldi vagy egy
emberfej!»</p>
<p>Most aztán megtudott Blanka olyan dolgokat is, a mikről eddig
nem is álmodott.</p>
<p>Nincs már a nép szeretetétől hordozott pápa! Nincs már a
népszabadságot hirdető Vatikán! Nincsenek már békés reformokat
tervező tekintélyes nagy hazafiak. A három összetéve volt a
mythologiai chimæra. A feje oroszlán volt, a farka kigyó, a közepe
bak. – A chimæra szétbomlott alkatrészeire s most az oroszlán és a
kigyó marakodnak egymással, s a szegény közbeszorult «bűnbak» bír
ugyan szarvakkal, de azok nem öklelésre valók. Őtet az a másik
kettő megeszi.</p>
<p>Blanka mentül tovább haladt e rettentő olvasmányokban, annál
jobban képzelé annak a tehetetlen vergődőnek a gyötrelmét, a ki a
tengerparti futóhomokba belesülyedett, s aztán érzi, hogy nyeli el
lassankint a föld és nem tud kiszabadulni az iszap halálos
öleléséből. Látta a szent és magasztos alakokat megtépve, a sárba
leránczigálva, fényes öltözeteikből kivetkőztetve; tisztességes
nőket pellengérre állítva, karrikaturáknak festve, megseprüzve,
kihirdetve, hogy reggel apáczák, este hatærák. Az egyik azt mondta
a másikról, hogy táborát papi talárba öltözött gyilkosok képezik,
kik megmérgezik a szentelt vizet s az áldozati ostyát; a másik fél
meg elmondta a szabadsághősökről, hogy azok egy bandita-csoport
marodeurjei, kik hetekig uralkodtak Bolognában s raboltak,
fertőztettek, akasztottak, míg maga a polgárság s az olasz vezérek
szét nem verték őket, most Rómába menekültek mind. No aztán
Cagliari herczegről és annak környezetéről is olvasott eleget, a mi
nem volt csupa merő hizelkedés. Azok a ma <span class=
"pagenum"><a name="Page_159" id="Page_159">-159-</a></span>
délelőtt felemelt kések ezeknek a czikkeknek a commentárját
képezték.</p>
<p>A Cagliari-palota volt kikiáltva az osztrák reactió fészkeül.
Mert Róma abban a szerencsés helyzetben volt akkor, hogy a
benszülött tősgyökeres reactión kivül még volt osztrák, bajor,
nápolyi, franczia és angol reactiója is, a mik mindnyájan
igyekeztek egymásnak a sarkára taposni a Vatikán küszöbén s azon
versenyeztek, hogy – melyik tegye le a remeket?</p>
<p>Mikor végig olvasta Blanka valamennyi hirlapot, akkor meg
kellett neki abban nyugodnia, hogy a ki Rómában jelenleg nem
jezsuita és méregkeverő: az mind rabló és gyujtogató.</p>
<p>És neki nem szabad elhagynia Rómát.</p>
<p>Ebben is meg kellett nyugodnia.</p>
<p>Azokkal, a miket megtudott, szerzett magának még egy új
szenvedést.</p>
<p>S bár legalább tartoznék vagy az egyik, vagy a másik táborhoz,
hogy kivánhatná valamelyiknek a győzelmét s a másiknak a porrá
töretését.</p>
<p>De ő nem kivánt semmit, csak békeséget.</p>
<p>Ott is volt másnap reggel a szent Ágota templomban s ** grófnő
láthatta őt igen buzgón imádkozni.</p>
<p>Tehát nem áll az, hogy mikor valaki mindent elvesztett, vagy
mindent megkapott, akkor már nincs miért imádkoznia.</p>
<p>Nagyon jó értelme van annak a köszöntő párbeszédnek, a mit
magyar emberek szoktak egymás közt kicserélni:</p>
<p>«Adjon Isten, a mi nincsen!» mond az egyik. «S vegye el, a mi
van!» mond rá a másik.</p>
<p>Blanka azért imádkozott, hogy vegye el az Isten azt a feje
fölött függő vihart, azt a lába alatt morgó földindulást, arról a
helyről, a mit az ő örök lakhelyéül elrendelt.</p>
<p>És ime az imának milyen jó sikere van!</p>
<p>A mint reggelizés után ismét felhozatta magának a napi
<span class="pagenum"><a name="Page_160" id=
"Page_160">-160-</a></span> lapokat, valamennyinek az elején egy
vastag betűkkel nyomtatott ujdonság kapta meg a figyelmét.</p>
<p>«A pápa Rossit hívta meg a kormányra!»</p>
<p>A derék, az okos, a tiszta jellemű hazafit; a kire sem azt nem
mondhatják, hogy méregkeverő, sem azt, hogy bandita. A ki sem az
oltárt nem rontja le, sem a szabadságot el nem árulja. A ki nem
akar se ölni, se gyujtogatni, hanem kibékíteni, felvilágosítani,
jóllétet, munkakedvet, nemes erényeket népe közt meghonosítani. A
ki nem tartozik sem a tízféle reactióhoz, sem a húszféle radikál
párthoz, s ezért haragszik rá mind a harmincz.</p>
<p>És a ki a herczegnőnek is oly jóakaró pártfogója!</p>
<p>Milyen nagy örömet okozott szegény asszonynak ez a hír!</p>
<p>S talán csak egyedül ő neki az egész nagy városban.</p>
<p>Nem kellett már akkor a kibékülés senkinek: nem hitt benne
senki.</p>
<p>Egyedül a szegény condannata gondolt arra, hogy vajha
megerősödnék a hatalma e nemes férfinak. Akkor ez a hatalom talán
az ő sorsán is tudna könnyíteni!</p>
<h3>XXII.</h3>
<p>Az is a véletlen satyrái közé tartozik, hogy ugyanazon palota,
mely az örök ascetai visszavonulásra itélt herczegnő holtig való
lakául volt rendelve, valamikor egy gyönyörben kifáradhatlan hölgy
kedveért lett a szerelem tündér-tanyájául berendezve. A termek
frescofestményeiben istenek szerelmi kalandjait örökíté meg a
művészi teremtő álom. Mindenütt, a hová a szem tekint, csábító
ledérség, eszményi gyönyör ábrái: képek, a mik a benlakót ingerlik
és gúnyolják.</p>
<p>Blanka, ha ura volna e palotának, mind papirszőnyeget
ragasztatott volna reájok (a hogy tett egy osztrák főherczegnő a
világ legemlékezetesebb palotájával). Így tűrnie kell a
halhatatlanok incselkedéseit mindennap. <span class=
"pagenum"><a name="Page_161" id="Page_161">-161-</a></span></p>
<p>Hálóteremében a remek faragványú kandalló két ölnyi magas
homlokpárkánya fölött van egy gyönyörű basrelief, a melyről azt
állítják, hogy Rafael műve. Igenis, Rafaelé, mert az nem faragvány,
hanem festmény! de oly csalódásig hű utánzata a márványnak, hogy
közvetlen közelből is úgy tűnik fel, mintha szobormű volna.
Szobrász és festő összebeszéltek: a kandalló felső párkányzata úgy
tünik fel, mintha talapzata volna a rajta nyugvó szobornak. Egy
fekvő Sappho az, egészen meztelen alak, egyik kezét a kilenczhúrú
lyrára nyugtatva. S a lyra húrjai aranyból és ezüstből vannak s a
lyra közepén az a gömbölyű hangfogó ür, mintha valódi üresség
volna, melyen valódi érczhúrok vonulnak át.</p>
<p>Ezt a szerelmi vágyaitól lankadó alakot kell látnia Blankának,
mikor fekszik és kel, mert épen szemben van az ágyával, melynek
függönyeit leskelődő amourettek tartják szétvonva.</p>
<p>S ha még csak látni kellene; de a Sappho-szobor még másképen is
észre tudja vétetni magát. Néha elkezdi a lyra húrjait pengetni.
Mint valami távolról jövő zeneábránd, reszket elő a festett
hangszerből valami rejtelmes szellemdal. Mintha tenger fenekéről,
mintha a katakombákból jönne. Néha csak egyes accordok; de sokszor
egész románcz-töredékek, a miknek dallamát oly világosan hallja a
magános virrasztó az éji csöndben, hogy képes volna azokat utána
dalolni. – Vagy tán csak képzeli hallani?</p>
<p>Máskor meg danázni kezd a festett basrelief. A szókat nem, de a
dallamot szintén ki lehet venni, a mit énekel. Több perczig tart az
az enyészetes ének, valami meleg, forró syren-dal, tengerfenék
kristálygrottájából: testnélküli lényeknek levegőben röpülő izenete
egy láthatlan más világból.</p>
<p>Ezt Blanka hallja nem egyszer, de csaknem minden este. És nem
meri azt senkinek említeni. Azt hiszi, hogy hallucinatio. Érzékei
tévednek. Fél tőle, hogy ha valakinek elmondja, hogy ő hangokat
hall, miket egy festett kép énekel <span class="pagenum"><a name=
"Page_162" id="Page_162">-162-</a></span> és penget: azt fogják
róla mondani, hogy megőrült, s még ennél is rosszabb fogságba
zárják. De maga meg volt felőle győződve, hogy ez a mindennapi
csalódás az elmehábor előjele.</p>
<p>Egyszer meg azt tette a Sappho-kép, hogy mikor Blanka épen
feküdni készült s egy perczre megállt tükre előtt, szomorúan
tekintve végig halálra itélt ifju bájain, akkor ő elkaczagta magát.
Ez a kaczaj is valahonnan a felhők közül jött, vagy az orcus
földalatti lejtőin át, de oly világosan hallá azt Blanka, hogy
ijedtében elejté a kezében tartott gyertyát, s még azután is
hallani vélte, hogy Sappho nevet, a midőn a porczellán ernyővel
eltakarta az éji lámpát. – Bebújt az ágyba s aztán onnan dugta ki
félve a fejét a függönyök közül, feltekintve az éji lámpától
megvilágított festményre. – S erre a Sappho újra elnevette magát.
Az elébbeni nevetés dévaj, csintalankodó volt; ez utóbbi biztató,
hízelkedő. Hanem az is végtelen távolból hangzott.</p>
<p>Álom volt-e ez is?</p>
<p>Ha él ez a kép, miért nem él nappal is, miért csak este későn,
éjfél tájon?</p>
<p>Minden reggel igyekezett magával elhitetni Blanka, hogy álom
volt az, a mit hallott, hanem este aztán alig várta, hogy
hálószobájába vonulhasson; felgyujtotta a kandalló tüzét és leste
Sapphot.</p>
<p>Az idő novemberben járt már, az esős időszak beállt s ez Rómában
is zord és kellemetlen.</p>
<p>Blankának fel kellett hagynia több nap óta megszokott sétáival a
Monte Pincion, vagy a Tivoliban. Reggel elment szorgalmasan a
templomba, onnan az oltáregyesületnek pénzt gyűjteni. Kegyessége
visszatért már; otthon pedig olvasta a rettenetes hírlapokat.</p>
<p>Kezdette megérteni, hogy miért üldözik egymást halálra az
emberek, s megtanulta, hogy miben különböznek a piemontiak, a
majlandiak, a velenczeiek, a rómaiak, a nápolyiak, a szabadelvüek,
a radikálok, a köztársaságiak czéljai <span class=
"pagenum"><a name="Page_163" id="Page_163">-163-</a></span>
egymástól? Tanulmányozta Canino herczeg parlamenti beszédjeit és
Welden tábornok proklamáczióit. Annyira vitte a politikai
fölfogásban, hogy pártfogóját, Rossit, kezdte félteni. Úgy
képzelte, mintha az most egy gőzhajó gépkamarájába szállna le, a
melyben minden kerék, korong, henger, pörgettyű fölmondta egymásnak
az összeműködést s mindegyik a maga esze szerint dolgozik. Jaj a
gépmesternek, a ki közéjük nyul!</p>
<p>Nem is látogatta meg jó barátjai házát e napokban. Azok most
nagyon el lehetnek foglalva igen nagy dolgokkal. Minek szaporítsa a
gondjukat még a maga apró bajával is. Ráér vele még!</p>
<p>A novemberi ködös, esős idő egész nap nem engedte a szobájából
kijönni; alig várta, hogy jőjjön már az éj. Ott ült a kandallója
előtt, a hátlapon ragyogó phönixet bámulva, mely maga is az
érczkovács-művészet remeke volt. Finiguerra műhelyéből került, ki
először használta a kalapácsot véső helyett. A lángoló madár tollai
zománczozott aczélból, vörös és sárga rézből, korinthi érczből,
ezüsttel kevert aranyból voltak tarka színekben kiverve; különösen
gyönyörű volt a mythoszi madár feje, lángoló vörös körfénynyel
arany tündöklésű szeme körül. Ez a szem a pattogó hasábok
lobogványa mellett úgy ragyogott, hogy szinte nézni látszott.</p>
<p>Miért nem tud az ember is így önmagától megégni s aztán
hamvaiból megint más emberré születni?</p>
<p>Egyszer csak eltünt a phönix ragyogó szeme a lángvörös fej
közepéből s a herczegnő annak a helyén egy fekete űrt látott.</p>
<p>Ez is érzékcsalódás, mint a másik, gondolá magában. A hallérzék
hallucinátiói után következnek a látérzék mimelései.</p>
<p>De még azzal nem érte be a phönixmadár, hogy megvakult: egy
percz mulva el is repült. Olyan dörgéssel, mintha fogaskerék
zörögne, fölemelkedett a kandalló kürtőjébe. A kandalló tele volt
parázszsal és égő fahasábokkal. <span class="pagenum"><a name=
"Page_164" id="Page_164">-164-</a></span> Azok egy pillanat alatt
serczegve kialudtak, a zsarátnok helyén a holt szén feketült. Csak
a márvány-asztalra tett kristálygömbfedelű lámpa világítá meg a
szobát.</p>
<p>S abból a sötétségből, mely a kandalló üregében támadt, egy
hölgyalak lépett elő, a ki megszólalt:</p>
<p>– «Én vagyok Caldariva marquisnő!»</p>
<p>Blankának háromszoros oka volt az elbámulásra: a titokszerű
megjelenés, a kimondott név és a megjelenő alak; a csodálkozás
vegyült az ijedtséggel és haraggal.</p>
<p>A nőalak, kit a kandallóüreg sötétje előtt állva, a szoba
mélyéből a lámpa tejfénye s egy kezében tartott viasztekercs lángja
világított meg, magas, sugár termetű volt, testéhez tapadó lágy
nyers selyemből készült öltönyében az antik istennő-szobrokra
emlékeztető; tömött, sárga haja, gondnélkül csavart tekercsben
fejére tűzve. Arcza liliomfehér, a testszínnek alig észrevehető
árnyalatával; de azért e fehér arcz mégis eleven: valami kaczér,
elbizott pajzán mosolygás, életfényt s sugárzó gömbölyűséget ád
neki; s a kék szemei teli tűzzel villognak; kicsattanó ajkainak
korallpirossága növeli a bűvös ellentétet. Minden mozdulata varázs;
nyakának előrehajlása, vállainak felvonása, keblének emelkedése,
csipőinek ringása érzékmámorító bájt ad termetének.</p>
<p>A mint nevét kimondta, elnevette magát. – Ismerős kaczagás! Ez
Sappho nevetése volt.</p>
<p>Blanka csak nézett rá merően. Gondolta, a mit most lát, hall, az
mind csak káprázat. Agya meg van már háborodva. Ébren álmodik. A
képzelet teremtménye ez is, mint a többi.</p>
<p>– Haha! Eredeti módja ez a látogatásnak, ugy-e bár herczegnő?
Bejelentés nélkül, a falon keresztül, a kandalló közepéből. Csak
úgy, a hogy otthonnak vagyok öltözve, pongyolában, még harisnya
sincs a lábamon. S azzal ruháját féltérdig emelve, megmutatta
Aphroditéhez méltó lábszárait. Lábain csak piros sandalok voltak,
gemmákkal kigombozva. <span class="pagenum"><a name="Page_165" id=
"Page_165">-165-</a></span></p>
<p>– De hát ha ön nem jön hozzám, nekem kell önhöz jönnöm. Bár
etiquette szerint az elsőbbség mindig az utóbb érkezőt illeti. Ez
itt a legkényelmesebb bejárás kettőnk lakosztálya között. Önnek nem
volt róla tudomása, ugy-e? A kandalló hátlapja egy csapóajtó. Ha a
zöld márványlapra itt a kandalló előtt balról egy lábbal
ránehezedünk, a phönix felvonul a magasba, s ha a márványlapot jobb
felől nyomjuk meg a lábunkkal, akkor ismét visszaereszkedik
helyére. Tekintsen ide.</p>
<p>A hölgy lába hegyének egy ujjával nyomta meg a márványlapot s a
phönix ismét a helyén volt és arany szeme kiragyogott a
sötétből.</p>
<p>A hölgy, vagy fantom, az álomkép, – folytatá:</p>
<p>– Túl felől a karzaton hasonló gépezet van, hogy kivülről is fel
lehessen nyitni s ismét bezárni a csapó-ajtót. De ez csak úgy
lehetséges, ha a zárja előbb ki van nyitva. A csapó-ajtónak kettős
vaslapja van s a között van egy mesterséges zár, a mit csak a saját
kulcsával lehet kinyitni. A phönix szeme félretolható s az alatt
van a kulcslyuk. Az ajtó a fedett karzatba vezet; ennek a tulsó
végén megint hasonló csapó-ajtó van, hasonló gépezettel, mely az én
hálószobám kandallólapját nyitja fel. Hogy a herczegnő ezt nem
tudta, onnan gyanítom, mert mind a két kulcsot ott találtam
magamnál. Ez nem igazság, az egyik önt illeti. Osztozzunk meg
igazságosan. – Aztán meg másért is. Ha ön nincs a saját
rejtekajtaja kulcsának birtokában, önhöz akárki bejöhet
észrevétlenül, meglepheti önt. Ez alávalóság. – Én elhoztam önnek
az önt megillető kulcsot. – Legyen önnél. – Mikor egyedül van ön s
nem akarja, hogy valaki e rejteken át behatoljon, akkor ezt a
kulcsot a zárba tolja, s ezáltal lehetetlenné teszi annak
kinyitását kivülről.</p>
<p>Az egyik hölgy átnyujtá a másiknak az aranyozott kulcsot, s a
másik azt gondolta magában, hogy milyen különös az, hogy az ember
álmában oly tisztán vél látni valamit. Még azt is le tudná
rajzolni, milyen volt annak a <span class="pagenum"><a name=
"Page_166" id="Page_166">-166-</a></span> kulcsnak a fogantyúja?
Két ülő griff, oroszlán-farkaik egymásba tekeredve, 8-as alakban. A
kulcs belső üregébe rovátkok vésve. Az átadott kulcs még meleg a
hölgy keblétől, a hova el volt rejtve. Hát a fantomok keble
meleg?</p>
<p>– Ezzel ön épen úgy átjöhet hozzám, mint én önhöz; folytatá az
álomalak. Hanem még egy szükséges hozzá. A kandallóban rendesen tűz
szokott égni, s nem minden nő szent Frusina, hogy az égő parázson
tudjon mezitláb sétálni. Itt van egy üvegcse, ennek a tartalma, a
tűz közé locscsantva, elég azt rögtön elfojtani. Valami chymista
arcanuma ez, egyenesen e czélra feltalálva. Az önt megillető részt
ide teszem a kandalló padkájára.</p>
<p>A beszélő alak csakugyan tett oda egy üvegcsét.</p>
<p>– Ha pedig ezzel a másik üvegcse tartalmával meglocsoljuk a
kialudt szenet, akkor az egyszerre ismét lángra lobbantható. Ez már
nem valami titkos szer: egyszerű naphta. Jó lesz, ha megkisértjük.
E szobában hideg van, s én rajtam nincs egyéb ennél a selyem
peplumnál. Fázom…</p>
<p>Hogy a kisértetek fáznak.</p>
<p>Egy pillanat mulva a naphtával meglocsolt szén a viasztekercs
kanóczától lángra lobbant s a kandallóban ismét úgy égett, ropogott
a megrakott máglya, mint azelőtt. – Blanka azt hitte, hogy
fölébredt.</p>
<p>Hanem azért, ha fölébredt is, csak ott állt előtte az
odaálmodott alak, most már a lobogó tűz fényétől megveresítve,
elevenségének meleget sugárzó egész bűbájában. – Nem volt miért
titkolni bájait egy másik asszony előtt.</p>
<p>Blanka egy kereveten hevert a kandalló előtt, a csábalak, a mint
a tűz fellobogott, a másik átelleni kerevetre dőlt le, kényelmesen
oda omolva s fázékony tenyereit a tűz felé tartva.</p>
<p>Blanka önkénytelenül a Sappho képre emelte fel a szemeit: az
szállt-e alá?</p>
<p>Erre a hölgy ismét hallatá azt a másodszori nevetést, azt a
biztatót. <span class="pagenum"><a name="Page_167" id=
"Page_167">-167-</a></span></p>
<p>– Ön a Sapphot nézi? – Megtörténik ugy-e bár, hogy az a festett
kép, a melyik messziről olyannak tetszik, mintha szobor volna, még
többre is viszi a csalogatást: úgy tesz, mintha lantját pengetné,
mintha dudolna. Talán kaczag is néha.</p>
<p>Blanka meg volt felőle győződve, hogy most álmodik. Nem is
kisérté meg, hogy helyéből fölkeljen, hogy megszólaljon. Tudta jól,
hogy az álmodók tagjai ólomból vannak.</p>
<p>– Ennek a titkát is jó lesz megtudni. Már csak a véletlenségek
elkerülése végett is. Ezt az egész összekötő karzatot egy féltékeny
férj készítette, a ki a feleségére leskelődött. Ön tudja a
Dyonisios tyran fülének meséjét? Itt ez van létesítve. Egy öblös
cső vezet az ön hálószobájából a folyosó másik végét elzáró
szobáig; az az üresség, a mi a Sappho-képen a lyra hangfogójának
látszik, valódi űr s a csőnek az egyik nyílása az ön, a másik az én
hálószobámban van. Fül és száj mind a kettő. E Dyonisios-fülön
keresztül hallgatá ki egykor egy szerelemféltő férj a neje
szobájában mondottakat. Ezen keresztül kell önnek meghallani, mikor
én a mandolint pengetem szobámban, mikor eszembe jut, hogy
daloljak, mikor okom van rá, hogy kaczajra fakadjak; valamint, hogy
én is hallok minden hangot, a mi az ön szobájában megszakítja a
csendet; de azok szomorú hangok! Egy-egy keserű fölkiáltás, előttem
ismeretlen nyelven. Hangos sírás, huzamos zokogás. – És közbe semmi
vigasztaló szó. Semmi. Senki se szól bele. – Három nappal ez előtt,
éjfélben hat órakor elkezdett ön halkan énekelni. Azt már
megértettem: «de profundis ad te clamavi Domine!»</p>
<p>Blanka összetapogatta a karjait s megtörlé két kezével szemeit.
Csoda ez mind.</p>
<p>– Ébren van ön, herczegnő! Higyje el! És valóban én vagyok az, a
kit maga előtt lát és hall: Caldariva marquisnő, vagy a hogy jobban
ismernek: «a szép Cyrene». Ma még betörő vagyok önnek a házába;
holnap már be <span class="pagenum"><a name="Page_168" id=
"Page_168">-168-</a></span> fog ön bocsátani önkényt, s holnapután
ön lesz az én vendégem. Egy távolról halló mandolinpengés, mit az
áruló cső áthoz, a melyre a másik hang választ fog adni, tudatja
majd, hogy egyedül vagyunk s nem várunk egymáson kívül senkit. –
Mert mi egymást nagyon fogjuk szeretni.</p>
<p>Blanka félve húzta maga alá lábait s kezeit eldugta az öltönye
bő ujjaiba; annyira megijedt a gondolattól, hogy ő és ez az asszony
valaha egymást szeretni fogják.</p>
<p>– Én már eddig is nagyon szeretem önt. Egy hét óta mindennap
találkozunk. – Egymás mellett szoktunk térdelni a templomban. Én is
mindennap eljárok oda. Ön engem nem vett észre, mert nem szokott
félrenézni az imakönyvéből, hogy megbirálja a szomszédnéja
öltönyét, hajdíszét és mórikálását; de én folyvást önt nézem, a míg
imádkozom. Imádkozni nekem életszükség. Reggel azokért a bűneimért,
a miket már elkövettem, este azokért, a miket ezután fogok
elkövetni. Azután van közöttünk valami közös szerencsétlenség, mely
bennünket összefűzve tart. Mind a ketten özvegységre vagyunk
itélve, mind a ketten gyűlöljük a világot, csakhogy ön gyászolva,
én meg vigadva. Ha volna erőm úgy tenni, a hogy ön: én is úgy
tennék. De csupa gyöngeség vagyok. Nem tudok mámor nélkül élni. Öné
az erő, enyém a gyöngeség. – Mind a kettő az Isten adománya. Szent
Ágnes temploma alatt nem rég megtalálták Faustina templomát. Egymás
fölé voltak építve. Amazt építették a szeplőtlen szűz tiszteletére;
emezt az őrjöngő Venus imádására. S mindakettőben áldoztak az
emberek. Egyik így, másik úgy. A hogy ön le tudja sujtani az
embereket: az nekem nagyon tetszik. Nem hiszi ön? Hiszen megmondták
önnek, hogy azt a névtelen levelet, miben ön figyelmeztetve volt az
ármányos cselszövényre: én írtam önhöz.</p>
<p>Blanka rábámult nagy szemeivel a beszélőre. Kezdett neki
hinni.</p>
<p>– Az pedig való volt. Oh az a két ember nagy cselszövő!
<span class="pagenum"><a name="Page_169" id=
"Page_169">-169-</a></span> – Az egyik heves szemrehányásokat tett
nekem azért, hogy az egész tervet összekuszáltam. Azt is elmondta,
hogy ön mily kegyetlenül taszítá el magától. Az nagyszerű csapás
lehetett! A 14-ik §. Ő megvallotta azt nekem, hogy miben áll a
rejtély? Évek előtt váltókat hamisított egy jó barátja nevére. Az a
jó barátja ezeket kiváltotta s most magánál tartja. Ezeknek az
erejével őt akármikor semmivé teheti, elitéltetheti szégyenteljes
hosszú fogságra.</p>
<p>Ezt a felfedezést is e nőtől kellett megtudni Blankának!</p>
<p>– S e fegyver ellen nincs védelme a megtámadottnak. Ellenfele, a
ki olyan hatalommal bir fölötte, most itt van Rómában: festő.</p>
<p>Blanka összehúzta keblén hálóköntöse fodrait. Attól félt, hogy
ez az asszony képes a szívében olvasni.</p>
<p>– A rettegő gonosztevő minden áron meg akart szabadulni ez
örökké feje fölött függő Damokles-kardtól, s nekem e kettő között
adott választást: Vagy hálózzam be csábító bűvészettel ezt az
ifjut, s azért a kegyért aztán, a miért az őrjöngők minden árt
megszoktak adni, csaljam ki tőle a veszedelmes hamisítványokat.</p>
<p>A szép Cyrene oly tekintetet vetett Blankára, mely azt hirdeté,
hogy ő bir ezzel a varázszsal. Blanka szédült e tekintet előtt. S
valami kínzó hálát érzett e nő iránt, azért a tudósításért, hogy
Manassé még itt van.</p>
<p>– A másik esély pedig az volt, folytatá a delnő, hogy ha szép
szerével meg nem lehet tőle kapni a fenyegető eszközt, akkor meg
kell öletni.</p>
<p>Blankának keblére kellett szorítania a kezeit, hogy ki ne törjön
belőle valami áruló sikoltás.</p>
<p>– Az itt nagyon könnyen megy. Egy utczai csődület, melybe a
kiszemelt férfi mintegy véletlenül belejut, egy megfizetett
gazember, ki jól kezeli a kést s aztán ki tehet a megtörtént
szerencsétlenségről? – Már készen volt a terv. A fiatal festőt,
mikor a palatini romokat rajzolja, ki fogják kiáltani, hogy kém, ki
a város erődítéseit rajzolja <span class="pagenum"><a name=
"Page_170" id="Page_170">-170-</a></span> le az osztrákok számára,
összeröffen egy csoport gyülevész s mielőtt valaki
megakadályozhatná, ledobják őt a Caracalla hidjáról a
mélységbe.</p>
<p>Blanka arcza elhalaványodott a rémülettől. A szép Cyrene ne
vette volna azt észre?</p>
<p>Olyan volt ez, mint mikor az álmodó sírni akar, aztán nem tud,
csak a fulladozást érzi.</p>
<p>A szép Cyrene engedett magának időt: gyönyörködni a másik
arczvonásainak elváltozásaiban s egyik lábáról lehúzva piros
maroquin sandálját, azzal a tenyerébe veregetett, míg meztelen
hófehér lábát a kandalló küszöbére nyujtá ki melegedni.</p>
<p>– E két sors között volt választásom a fiatal festő számára. De
én egyiket sem választottam. Az elsőt azért nem, mert tudom, hogy
az a fiatal festő önt imádja. A másodikat pedig azért nem, mert
tudom, hogy ön is imádja azt a fiatal utitársat.</p>
<p>Blanka felugrott a helyéből s a kandalló padkájára tett üveg
után nyult, hogy eloltsa vele a tüzet, mely arczát
megvilágítja.</p>
<p>A marquisnő észrevette e szándékát s kedélyesen ráütött a kis
papucsával Blanka kezére, melylyel az az üveg után nyult, míg a
másik kezét megfogta és nevetett.</p>
<p>– Ne tegye azt! Üljön le mellém és nevessen velem együtt. Én
egyik tragœdiát sem választottam. Szeretem a comœdiát, a hol
nevetni lehet. Én a helyett mind a két bolondomat kidobtam Rómából.
– Feleresztettem őket a levegőbe, mint a papiros-sárkányokat s
aztán elvágtam a zsineget, hadd repüljenek a világba. – Kezébe
játszottam ** grófnőnek Cagliari herczeg egy pár levelét, miket az
«Giacomo»-hoz irt. Mi jó barátok vagyunk, hanem vetélytársak. A
grófnő nem engedi oda a pálmát senki másnak. S az tudva van, hogy
annál az ellenségnél, a ki velünk szemközt jön, sokkal gyűlöltebb
az, a ki elénk hág. Azt a népcsődületet, a mitől ön a napokban úgy
megijedt, szegény herczegnő! a mi közös barátnőnk ** grófnő
rendeztette. <span class="pagenum"><a name="Page_171" id=
"Page_171">-171-</a></span> Igaz, hogy én is segítettem benne neki,
másfelől a nagy Ciceruacchio kezébe juttatva a herczegnek egy
levelét az osztrák tábornokhoz. Ez az improvisált népzendülés a
herczegnek volt szánva, meg a familiarisának; hanem azok megint
idejekorán figyelmeztetve lettek az én révemen; megijedtek s úgy
elfutottak Rómából, hogy ide már most csak a legközelebbi ostromló
sereg háta mögött kerülhetnek vissza. Hahaha! Hát nem szépen
kidobtam én őket Rómából? Ki a Cagliari-palotából! És most magunk
maradtunk benne ketten s nevethetünk rajtuk ketten. Haha!</p>
<p>Blanka azon vette magát észre, hogy együtt kaczag ezzel a
nővel!</p>
<p>Hogyne kaczagott volna, midőn azt tudta meg, hogy Manassé ki van
ragadva a halálveszélyből? És olyan tréfás módon, hogy hatalmas
ellenségeit feleresztették a levegőbe, mint a sárkányokat s aztán a
ki játszott velük, mikor jó magasra feleresztette őket, akkor
elvágta a zsineget, s hagyta őket repülni a világba: a két nagyfejű
papiros-sárkányt, ijedt szemekkel, nyitott szájakkal és kalimpázó
fillentyűkkel.</p>
<p>A szép Cyrene a feje fölé tette a kezét, úgy kaczagott; minden
tagja résztvett a kaczagásban, még a hozzá tapadó selyem-öltöny is.
A nevetés ragadós. Blanka nem állhatott neki ellent.</p>
<p>– És most miénk az egész ház! mondá pajzán kedvvel a delnő. –
Egész a legközelebbi Róma-leégésig.</p>
<p>S azután lanyhán vonogatott a vállaival s szemeit kéjesen
lehunyta félig és vágyteljesen ásított.</p>
<p>– Jó éjszakát, herczegnő. Mára elég volt a fecsegésből. Nem
mondtam el mindent. Egyszerre elfogott az álom. Haza megyek.
Különben itt alszom el. Ha többet akar ön megtudni tőlem, szerezzen
magának egy mandolint. Ha holnap Sappho lyráját zengeni hallja, már
tudni fogja, hogy mi az? Ha a zengésre viszhang felel, az azt
jelenti, hogy ön egyedül van és elfogad. Akkor talán beszélni is
<span class="pagenum"><a name="Page_172" id=
"Page_172">-172-</a></span> hallom önt. Még ma nem hallottam semmi
szavát. Nem is kivánom. Egyszerre nem megy az. Mára elég volt az,
hogy utánam nevetett ön. Jó éjszakát! Ne felejtse ön el a kulcsot
éjszakára benne hagyni a zárban!</p>
<p>Azzal felvette az égő viasztekercset, hirtelen a tűzre
fecskendett az üvegből, a parázsra hulló cseppek helyén fekete holt
szén támadt, mint gyalog-híd a tűzpatak fölött. Egy lábnyomással
felszökteté a phönixes érczlapot s ugyanazon ruganyos mozdulattal,
mint egy villi, mint egy bajadér, keresztül szökött a kandallóntúli
üregbe. S aztán a phönix ismét a helyére hullt. Blanka a kulcsot
beletolta a madár szemhelyén levő zárnyilásba.</p>
<p>Az egyedül maradt nő ágyához tántorgott s hálóköntösöstül
beleveté magát és aztán aludt sokáig és álmodott mindenről
összevissza, a mit látott és hallott.</p>
<p>Mikor világos reggel fölébredt, azt hitte, hogy csupa álom volt
mind az.</p>
<p>Kikelt az ágyából. Odalopózott a kandallóhoz. A kisértetek, az
álomképek hagynak-e valami nyomot maguk után: valami tanujelét
annak, hogy itt jártak?</p>
<p>A kandalló padkáján ott állt egy ismeretlen alakú üveg. Mellette
piros viaszcseppek az égő viasztekercsről. A kereveten volt egy
faragott gemma, mely a delnő papucsáról esett le. – És a phönix
érczpiros fejébe a szem helyén be volt dugva a kulcs, a két
griffmadárral a fogantyúján.</p>
<p>Ezek ott maradtak a múlt éjjeli álomból.</p>
<h3>XXIII.</h3>
<p>Blanka igyekezett rendbeszedni a gondolatait.</p>
<p>Mi ez a nő? s mit akar ez ő vele?</p>
<p>Kedvese annak a férfinak, a kitől őt elválaszták, a kit ő utált,
gyűlölt, a kitől irtózott. És talán még egy másiknak is? S talán az
egész világnak? Egészen ellentéte annak, a mit ő magában egy
erényes nő eszményképének kigondolt. – Ma játékszere annak, ki vele
vétkezik, s holnap <span class="pagenum"><a name="Page_173" id=
"Page_173">-173-</a></span> ő maga veszi játékszernek vétke
osztályosát, s minthogy ez neki mulatságot okoz, keresztül dobja őt
a falon. De vajjon csakugyan vétek-e az? vagy csak olyan Isten
adománya, mint az erény? Hisz szent Ágnes kápolnája s Faustina
fánuma egymás fölé vannak épülve, s az emberek idvezültek itt is,
ott is. A világ leánya maga elismeri, hogy ő csupa gyöngeség;
egyetlen ösztöne nincs, mely az ellenállás erejét költené fel
benne. Küldetése az, hogy legyőzessék. Nem tud hű lenni, mert az is
erőbe kerül.</p>
<p>De azért lehet, hogy jó szíve van, s tud szánalmat érezni az
iránt, a kit üldöznek. Blankát egyszer figyelmeztette a saját
veszélyére; most már eljött, tudatni vele azt a veszélyt, a miben
egy férfi forog, a kiről sejti, hogy az szívéhez közel áll. Rá volt
bizva, hogy tegyen úgy ez ifjuval, mint Delilah; csalja ki belőle
édes csábbal sámsoni erejének titkát s aztán – vágja le a hosszú
haját. A helyett ő a filiszteusokat kergette el. Nem tartozik-e
neki hálával ezért – valaki?</p>
<p>Minden emberre van hatása az olyan ellentétes alaknak, a ki
olyan tulajdonokkal bir, a mik ő nála hiányzanak.</p>
<p>Azt sem lehet eltagadni, hogy a marquisnő nagylelkűséget
tanusított, a mikor a rejtekajtó titkát tudatta vele s a kulcsot
elhozta neki, hogy alávaló meglepetés ellen védelmezhesse magát. Ha
meg akarná őt rontani, inkább azt tette volna, hogy őt védtelenné
tegye, s elárulja.</p>
<p>Összeborzadt attól a gondolattól, hogy ő hónapokon keresztül
nyitott ajtóknál aludt, egy házban olyan emberekkel, kiknél a düh
és a szerelem a gonosztett korcsává kereszteződött s nem védte őt
azalatt más, mint egy asszonynak a jól megőrzött titka.</p>
<p>A marquisnőnek egész modora, beszéde, megjelenése igézően hatott
Blankára. Ez a naiv őszinteség, ez a bűbájjal párosult cynismus
valami megkapóan új volt előtte. Meglepte ez a könnyed játszás
halálos nagy dolgokkal, miknek alakjait ő csak úgy húzgálta
előre-hátra a sakktáblán, <span class="pagenum"><a name="Page_174"
id="Page_174">-174-</a></span> mintha egy-egy «kiütött» nagy ember
nem volna más, csak «ugró» és «futó», s mikor ** grófnőnek útjába
tolja a nagy Ciceruacchiót, az nem volna más, mint «sakk a
királynénak» egy «pionnal». A demokraták, azok a «parasztok» a
sakktáblán.</p>
<p>Azután Blankára nézve ebben a rettenetes magányban, a mire félig
a törvény, félig önmaga itélte el magát, ez a megjelenés volt az
első derült, változatos óra. Most nevetett hónapok óta először.</p>
<p>A titkolózás is emeli a varázst. Van valami rejtett gyönyörűség
abban, hogy mikor mindenki elpihent a háznál, az ajtók minden
oldalon bezárva, akkor egy senkitől nem gyanított úton a két ház
asszonya egy szobában összejön – megszólni az egész háznépet, az
egész várost, az egész világot. – Csitt! – Senki se hallja meg.
Mindenki azt hiszi, hogy gyűlölik egymást.</p>
<p>És mégis! mégis, nagy kedve volt Blankának örökké benne hagyni
ezt a kulcsot abban a rejtekajtóban, hogy soha azon keresztül a
szép Cyrene ő hozzá be ne jöhessen, mert szűz tisztaságának gyöngéd
érzete, szemérme azt sugta, hogy neki az ilyen lénytől, minél
kedvesebb, megnyerőbb alakban lép eléje, annál jobban kell őriznie
magát.</p>
<p>«Mi még nagyon szeretni fogjuk egymást!»</p>
<p>Isten oltalmazza meg őt attól!</p>
<p>Egy perczig az a gondolata is támadt, hogy megváltoztatja egész
lakrendszerét s hálószobának más helyet választ. Zengjen Sappho
azután csak a falrafestett nympháknak! – Meg is tette volna, ha egy
másik gondolatja útját nem állta volna: A szép Cyrene Manasséról is
tud beszélni!</p>
<p>Ez nyitva tartotta számára a rejtekajtót.</p>
<hr class="tb" />
<p>Még elég ideje lett volna Blankának, bár későn kelt ma, a
templomba felkészülni; de még nagyon eleven volt emlékében az a
mondat, hogy «egymás mellett szoktunk <span class=
"pagenum"><a name="Page_175" id="Page_175">-175-</a></span>
térdepelni; én imádkozom reggel azokért a bűnökért, a miket ezután
fogok elkövetni!» Hátha az a másik mellette térdeplő is azt
teszi?</p>
<p>Azt mondta a komornyikjának, hogy menjen el ** grófnőhöz és
mentse ki, hogy ma nem mehet vele együtt a templomba s onnan az
oltáregyesületbe, valami változását érzi.</p>
<p>– Ne hívjam el az orvost? kérdé a komornyik, azt vélve, hogy
úrnőjét a váltóláz kerülgeti ismét.</p>
<p>– Azt nem; hanem hozzon nekem a hangszerésztől – egy
mandolint.</p>
<p>A komornyik nagyot bámult. Furcsa betegség az, a mit mandolinnal
gyógyítanak.</p>
<p>Egész nap rút locspocs idő volt. Este a színházakban is, mintha
valamennyi igazgató megbolondult volna, csupa merő
puskaporfogyasztó darabokat adtak s Blanka a szinpadi lövöldözéstől
is iszonyodott. Otthon maradt és már az Ave Mária harangszó után, a
mi a nap huszonnegyedik óráját jelzi, felhozatta magának a theáját,
a hozzá való hideg sültekkel, süteményekkel és czukorcsemegékkel
együtt, s a cselédjeinek megengedte, hogy elmehetnek a színházba.
Ma olyan darabot adnak, a hol az olaszok megverik az osztrákokat.
Aztán bezárkózott s meggyujtotta a samovár katlanát. A kandallót
még nem. Az tisztára volt seperve. Hanem a mandolint vette kezébe s
valami stanzát kezdett el rajta pengetni.</p>
<p>Abban a perczben felelt neki Sappho.</p>
<p>S néhány pillanat mulva már koczogtattak a kandallója
érczlapján.</p>
<p>«Szabad».</p>
<p>A phönix utat engedett s az embermagasságú nyiláson belépett a
szép Cyrene. Ezúttal látogatáshoz öltözve, angol fürtökbe
leeresztett hajjal, csipke-mantillal rózsaszín selyem öltönye
fölött, melynek elől rövid szoknyája alól kilátszottak magassarkú
czipőkbe szorított lábacskái, s az alsó szoknya finom
csipke-hímzete. <span class="pagenum"><a name="Page_176" id=
"Page_176">-176-</a></span></p>
<p>– Ön készült valahova? kérdé Blanka.</p>
<p>– Ide.</p>
<p>– Tudta, hogy várom?</p>
<p>– Azt megmondtam még tegnap, hogy ma már vendége leszek önnek. S
hogy ebben az órában vár rám, azt kitaláltam abból, hogy a
cselédjeit eleresztette a szinházba.</p>
<p>– Ön már azt is tudja?</p>
<p>– Tudom, mert az én cselédjeimet is magukkal vitték, az egész
kettős palota felső emeletén kettőnkön kívül egy élő lélek sincs
most.</p>
<p>Az a tudat, hogy ketten vannak egyedül egy üresen hagyott
házban, a titokszerűség varázsával köt össze két asszonyt. – Van
abba keverve valami borzongató félelem és valami csiklandó
öröm.</p>
<p>Blanka elszedte vendégétől a mantillet és kalapot, s a míg
felszította a kandallót, a marquisnő az alatt kezébe vette a
mandolint s eldalolta Musset Alfrédnek délsugártól izzó egyik
románczát.</p>
<p>Blanka meghívta őt a theaasztalhoz. S egyúttal megkérdezte tőle,
hogy mi a keresztneve?</p>
<p>A marquisnő elnevette magát.</p>
<p>– Haha! Hiszen százszor hallotta ön! Hát «Cyrene».</p>
<p>– Nem! Az nem az igazi. Nem annak keresztelték önt.</p>
<p>– De én csak ez alatt ismerem magamat. A naptári nevemen csak a
gyóntatóm szokott szólítani s ha azon hallom magamat hivatni,
egyszeribe az üt hozzám, hogy tizenhárom Miatyánkot kell elmondanom
vezeklésül. Aztán nem is illik rám a nevem. Rozinának kereszteltek;
pedig olyan fehér vagyok, mint a holdvilág. Ez a név inkább illenék
önre, a ki olyan szép piros. Én rám meg a Blanka név. Tudja mit?
Cseréljünk! Aztán híjon ön engem Blankának, én meg önt
Rozinának.</p>
<p>Blanka olyan furcsának találta ezt az indítványt! Csiklandotta
az. Nevetett neki. S a nevető nő nem tud ellentállni.</p>
<p>– Fecseghetünk most minden bohóságot, mondá a <span class=
"pagenum"><a name="Page_177" id="Page_177">-177-</a></span>
marquisnő, senki se hallgatózik, senki se árulkodik utánunk. S azt
önnek jó lesz megtudni, «Rozina». Minden cseléde egy-egy fizetett
kém. A kapusa és annak a felesége naplót visznek arról, hogy ki jár
be a palotába? kit fogad el ön? Ki hagyja itt látogató-jegyeit? Az
inasa értesíti a kapust, hová ment ön ki kocsin? hol szállt le?
kivel beszélt? kit látogatott meg? A komornája olvassa önnek minden
levelét, a mit küld és elfogad, kikutatja öltönyeinek a zsebeit, a
kertész ellesi, hogy micsoda virágoknak ad elsőbbséget? mert a
virágoknak is van nyelve. Nehogy papagályt szerezzen ön magának,
mert még azt is kikémlelik!</p>
<p>– De hát ki vesztegeti rájuk a pénzt? kérdé elbámulva
Blanka.</p>
<p>– Ön elfeledte már, hogy rokonai vannak, kik ön után egy milliót
örökölnének, ha önt a katholikus egyházközségből meg lehet
szöktetni, s hogy Cagliari herczeg évdíja is megszünik akkor!
Vannak emberek, a kik nem rettennek pénzt adni ki azért, hogy a
sziklában aranyat keressenek. Én csak figyelmeztetem a sziklakeblű
hölgyet, hogy az aranyára ne engedjen rátalálni!</p>
<p>Blanka nem tudott rá mit mondani, úgy meg volt zavarodva.</p>
<p>– Aztán ezért el ne kergesse ön a cselédjeit, mert a kiket
helyükbe fogad, épen ott fogják kezdeni, a hol ezek elhagyták.</p>
<p>– Oh, én rám leskelődhetnek, nekem nincsenek titkaim; szólt
biztos önérzettel a herczegnő, vendége porczellán csészéjét
megtöltve a gőzölgő samovárból.</p>
<p>– No azt egy asszony soha sem mondhatja magáról. Köszönöm. Nem
szokott ön szivarozni? Kár! Én nem tudok a nélkül theát inni.
Szerencsére hoztam magammal. Ha megengedi. Ez ugyan meg fog érzeni
holnap reggel az ön szobájának a levegőjén, s lesz nagy
lótás-futás, a komorna az inashoz, az inas a kapushoz. Ki járt itt?
Ki volt a herczegnőnél az este? Hanem ez önt csak mulattatni fogja,
azt tudva, hogy nem találhatják ki. <span class="pagenum"><a name=
"Page_178" id="Page_178">-178-</a></span></p>
<p>– De a tegnapi látogatás csaknem el lett árulva – ez által
ni.</p>
<p>Blanka átnyujtá a marquisnőnek az elvesztett gemmát.</p>
<p>– Ah! hát itt hagytam ezt el? És én mennyi pofont kiosztottam
ezért az otthoniak között! Nos, ez mind ingyenbe esett! vissza csak
nem kérem. Köszönöm, szép Rozina! – Tehát a kulcsért már nem adósom
ön többé. Újra kell kezdenem a kölcsönzést, hogy ki ne bocsássam az
obligóból. – Ön azt mondta, nagy vállvonva: nekem nincsenek
titkaim. Lássa ön, pedig már azt is tudják, hogy ön soha sem veti
le a komornája előtt a vállfüzőjét. Ott valamit rejt, a mit soha
sem hagy el magától.</p>
<p>A herczegnő nemes, szűzies tekintetét nyugodtan emelé a
marquisnő felé, homloka oly derült volt, mint egy üdvözülté.
Nyugodtan fölbontá ruhája csipke melldíszét, kifűzte a selyem
vállfüzőt s kivont alóla – egy pálmalevelet.</p>
<p>– Ez az…</p>
<p>A marquisnő mosolygott.</p>
<p>– Tehát ön «azóta» folyvást keblén viseli ezt a pálmalevelet,
szólt megforgatva azt ujjai között. – Az arany betűkkel
rányomtatott áldás már régen lekopott róla; – hanem a kéz emléke,
mely azt átnyujtá, még nem kopott le róla.</p>
<p>A herczegnő sietett azt ismét elrejteni. Ennek az asszonynak nem
jó megmutatni valamit.</p>
<p>A szép Cyrene nagy füstgomolyt fútt maga elé az illatos
szivarból, szánalomból felhőt támasztva maga és Blanka közé, mely
annak arczpirulását elrejtse. S azután elkezdte a herczegnő
csemegéit dicsérni. Ő nem győz betelni azzal, a mi édes. Valódi
török kadina izlése van.</p>
<p>És közbe olyan ártatlan arczot mutatott, mintha semmi egyéb nem
feküdnék a szívén, mint a herczegnő előtt felmagasztalni a
szivarját s rávenni, hogy szívja be csak a tenyerével felfogott
füstjét: nincs-e abban ezerféle illatszer egyesülve? <span class=
"pagenum"><a name="Page_179" id="Page_179">-179-</a></span></p>
<p>Aztán egy pohár vizet töltött magának s megizlelé.</p>
<p>– Ah, be meleg ez a víz!</p>
<p>Blanka felugrott.</p>
<p>– Mindjárt hozok önnek jeget.</p>
<p>– Segítsek önnek keresni?</p>
<p>– Köszönöm. Rátalálok magam. Itt van nem messze az étteremben a
jégtartó.</p>
<p>– Nem fél egyedül odáig menni?</p>
<p>– Lámpa ég minden szobában.</p>
<p>– De siessen visszajönni; mert én addig itt kutatni fogok.</p>
<p>– Lehet bátran.</p>
<p>S mire Blanka visszatért, egy velenczei üvegvederkében jeget
hozva, addig csakugyan kikutatott valamit a vendégnő. Az
albumasztalon azt a rajzgyűjteményt, melyben Blanka aquarelljei
voltak.</p>
<p>– Ön gyönyörűen fest, Rozina!</p>
<p>– Ez az egyedüli gyönyörűségem.</p>
<p>– Ez a Colossæum szakasztott másolata annak az olajfestménynek,
a mit Rossi grófnénál láttam.</p>
<p>– Megeshetett véletlenül, hogy ugyanez a festő is épen arról a
pontról találta felvenni a képet, a honnan én.</p>
<p>– Pedig az tulajdonképen nem is tájfestő. A minap meglátogattam
az atelierjében. Nagyon dicsérték előttem egy művét. Remek egy mű.
Egy ifju nőalak, a Colossæum karzatpárkányán ülve, a feje fölött
kifeszített művésznapernyő vörös szövetén át a nap biborfényt vet
az egész alakra, a mi azt valami megkapóan bűbájossá teszi, s e
rózsaszín világításnak oly sajátszerű ellenmondása a mély
melancholia, a gyászoló bánat az ifju nőnek arczán. Én igértem
kétezer scudit a művésznek ezért a képért. Azt felelte rá, hogy
«nem eladó!»</p>
<p>Blanka olyan tehetetlennek érezte magát ez asszony előtt, mint a
kis tengeri nyúl, melyet bevetnek az oroszlán kaliczkájába s a kit
a nagy vérengző állat, a helyett, hogy egy harapással megölné,
felvesz az irtóztató tenyerébe, <span class="pagenum"><a name=
"Page_180" id="Page_180">-180-</a></span> s megnyalogatja fejét.
Meglehet, hogy nem is fogja megenni. Megtartja játszótársnak.</p>
<p>A szép Cyrene összecsapta az albumot s felkiáltott:</p>
<p>– Czudar kutya-nép a férfi, Rozina! Úgy csinálja az egész
világot, hogy ő legyen benne az úr, s a nő rabszolga. De minden
rabnak első és örök gondolatja: a börtöne falát keresztül ásni.</p>
<p>Azzal, mintha hirtelen valami baj érte volna, kifutott a
szobából a mellékterembe és nem tért vissza.</p>
<p>Blanka utána ment, megnézni, mi baja lett? S ott találta egy
szögletben ülve.</p>
<p>– Ön sír?</p>
<p>– Ah, dehogy! csattant fel a szép Cyrene; inkább olyan kedvem
van, mint még soha! – De még akkor is csillogott a két szemében
valami vízcsepp.</p>
<p>Azzal oda veté magát a zongora elé s elkezdé rajta egész tűzzel
játszani a «La Gitanát», a mit azokban az években a szép Cerito oly
nevezetessé tett Európaszerte.</p>
<p>– Megvan önnek a «La Gitana» hangjegye? kérdé Blankától.</p>
<p>– Nincs; de tudom azt könyv nélkül.</p>
<p>– Játszsza el nekem, kérem!</p>
<p>Azzal helyet adott Blankának a zongoránál, ő maga pedig a zene
után elkezdte előtte tánczolni a «La Gitanát».</p>
<p>Egy asszony egy asszonynak.</p>
<p>Azt a bűbájos tánczot, a minek minden mozdulatában ezer tündérré
változott ördög incselkedik. Ezek a kéjsóvár félrehajlások, ezek a
vakmerő szökések, ezek az odaadó, kihívó, büszkén elutasító s
megint kaczérul visszacsalogató változatai a tökéletes asszonyi
kecsnek, kisérve a legigézőbb szemek mindent kifejező
sugárözönétől: hozzá egy termet, melynek minden tagja összeegyező
vonaglással vesz részt a táncz lejtéseiben s egy arcz, melynek
fehér alabástroma minden indulatot a tündéri kéjfokozatra tud
emelni. Ha ezt egy férfi látja így!</p>
<p>Blanka a bámulattól ügyetlenül játszott. <span class=
"pagenum"><a name="Page_181" id="Page_181">-181-</a></span></p>
<p>– Nagyobb tűzzel, sebesebben! mondá a tánczoló bajadere.</p>
<p>Blanka aztán egészen belesült a zenébe.</p>
<p>– Ah, ön nem tudja azt könyv nélkül.</p>
<p>– Nem tudok játszani, ha önt nézem.</p>
<p>Caldariva marquisnő meg volt arról győződve.</p>
<p>– Ön képes volna őrültté tenni egy férfit; suttogá Blanka.</p>
<p>– Ha ők kínoznak minket, nekünk is kell őket tudni
megkínozni.</p>
<p>Azzal odaakasztá a kezét Blanka karjába s úgy tért vissza vele a
másik terembe, karöltve járkáltak a süppedő szőnyegen.</p>
<p>– Jaj annak, a ki az én országom határát átlépi! Abban csak
bolondok lakhatnak, s ha kiszabadulnak is, bolondok maradnak
holtig. Akar ön velem fogadni, hogy bolondommá teszem egész Rómát?
Mit törődöm én a világ mendemondájával? Mi az? Ön úgy él itthon,
mint egy szent: az ellenségei tehetnek róla tanúbizonyságot, mégis
suttognak ön felől is! ** grófnő ájtatos lélek; mindennap templomba
jár; nem beszél mással, mint papokkal s kegyes asszonyokkal, mégis
tele van a város botrányok mendemondáival – felőle. Én kinyitom az
ablakaimat, mikor vigasság van nálam, hogy az őrült zaj kihangzik
az utczákra és senki se szól meg! s ha egyszer kedvem tartja
eltánczolni az operaszinházban a «La Gitanát», a szabadságharcz
sebesültjeinek javára, azt kihirdetem vörös betűs ölnyi
plakárdokon, s az lesz belőle, hogy egész Róma belém bolondul, a
nép koszorúkkal temet el, s a papok kanonizálni fognak! – Fogad ön
erre velem, Rozina?</p>
<p>– Nem fogadok, Blanka, mert elhiszem.</p>
<p>– Én pedig fogadni akarok önnel valamibe; mert nyerni akarok
öntől valamit.</p>
<p>– Ha birtokomban van az, a mit Blanka óhajt, azt fogadás nélkül
is odaadom. <span class="pagenum"><a name="Page_182" id=
"Page_182">-182-</a></span></p>
<p>– Birtokában van, könnyen is adhatja Rozina; de még sem fogja
odaadni, míg el nem veszti. Én azt az igéretet akarom öntől
elnyerni, hogy – egyszer énnekem vendégem leend.</p>
<p>– «Önnek» – Blanka? szólt Blanka s ujja hegyével a marquisnő
mellét érinté. – Akár holnap, ha szivesen lát.</p>
<p>A marquisnő elérté a nyomatékot, s elnevette magát.</p>
<p>– Nem úgy Rozina! Nem légyottot értek egy ilyen tête-a-tête-re,
mint a mostani, de ellenben nem is azt akarom, hogy a világ előtt
büszkélkedjem önnek a látogatásával. A világ azt tudja rólunk, hogy
mi egymás szerencsétlenségének okozói vagyunk s égig érő botrány
volna, ha mi emberek szemeláttára egymással egy ismerős pillantást
váltanánk. Én nem azt akarom. Én a napokban álarczos estélyt adok a
termeimben. Látott ön már ilyet valaha? Ne vegye ügyetlenségnek a
kérdést. Önt egyenesen a zárdából vitték a – börtönbe.</p>
<p>– Azért mégis láttam; menyasszonykoromban, mikor nagynénémmel
Párisban jártunk, a kelengyét bevásárolni, elvitt az operaházi
álarczos bálba.</p>
<p>– S önök azt egy páholyból nézték. S ön elálmosodott rajta.
Tudom.</p>
<p>– Ön mindent tud.</p>
<p>– A tömeg látása engem is ellankaszt. Nálam egészen más az
álarcz mögötti mulatság. Az valódi élvezet, nem csupán tarkabarka
látvány, a minek az ember még az emlékét sem viszi hazáig.
Képzeljen ön legfeljebb negyven tagból álló társaságot, mely Róma
nevezetességeiből van összeszedve, a kik mind örömest látogatják az
én álarczos estélyeimet s a kiknek én birom a titkaikat, s a kiket
álczáik daczára ismerek. Hogy mint jutok e tudományhoz? az nem
bűvészet. Estélyemre csak meghivó-jegygyel lehet jönni s azt a
terembelépés előtt minden álarczban érkező vendég tartozik átadni
az udvarmesterem szobájában. Ez elővigyázat nélkül megtörténhetnék,
hogy hivatlan idegenek is tolakodnának álarcz alatt a termeimbe.
<span class="pagenum"><a name="Page_183" id=
"Page_183">-183-</a></span> – A mint a vendég elhagyja az
udvarmesterem szobáját, az följegyzi a jelmez minőségét a
meghivó-jegy hátára, s mikor együtt vannak, akkor áthozza a
jegyeket hozzám s azokból azután én könyv nélkül tudom, hogy az a
czigány-leány abban a pirosfekete rövid ruhában a mi ájtatos
herczegasszonyunk, a rózsakoszorúegyesület alelnöknője, s a spanyol
grand, a kinek karjába kapaszkodik, bálványozott tenoristánk az
operaszinháztól. Az a brigandvezér, a papirospisztolyokkal az
övében, nagynevű országgyűlési képviselőnk, s az a herczegnő, kit
karján vezet, bámulatot gerjesztő gyémánt-diademjával és
rivierejével: korlátlan fejedelemnője egy birodalomnak, melyről nem
beszél a geographia, hanem a choreographia. Az a királyi alak
pedig, a ki oly rátartóan jár biborpalástjában, nem más, mint
leghíresebb népszónokunk, az utczák és piaczok Demosthenese. Mert
itt minden nevezetesség jelen van: a mit csak a tribune, a turf, a
színpad, az utcza, az armadia, a divat magáénak vall. – Köztünk
mondva: még a conclave is. – És én titkommal soha vissza nem élek;
senkit el nem árulok, vendégeimmel nem incselkedem, magamat
legelébb megismertetem. Elég nekem a megoldott rejtélyekben
messziről gyönyörködnöm.</p>
<p>– De vajjon önnek a vendégei nem jönnek rá arra az ötletre, hogy
ők maguk is tudakozódjanak az ön udvarmesterénél, s nem árulja az
el egyiket a másiknak?</p>
<p>– Nagyon természetes, hogy azt teszik s én nem látom át, hogy
miért kellene egész Rómában épen az én udvarmesteremnek a
megvesztegethetetlenség példányképeül modellt ülni? A ki akar
valamit megtudni, az bizony megtudja azt, ha csak esetleg az
elárultatás ellen valaki még nagyobb præmiummal nem biztosította
magát, mert az esetben aztán az udvarmesterem lelkiismeretes.</p>
<p>Blanka nevetett.</p>
<p>A marquisnő sietett a kedvező hangulatot felhasználni.</p>
<p>– Most már képzeljen ön negyven álarczos között egy
negyvenegyediket: a ki nem jött se a kapun, se az udvarmesteri
<span class="pagenum"><a name="Page_184" id=
"Page_184">-184-</a></span> szobán keresztül, hogy a kocsija színét
megjegyezhették, az inasát kikérdezhették volna, a kinek a
személyleirása nincs semmi rovat alatt, még meghivó jegye sincs
átadva. Senki se látta bejönni. Az égből esett le. Alakjáról,
mozdulatairól hasztalan találgatják, hogy kicsoda? Nem ismeri
senki. Ő pedig ismer mindenkit. A háziasszonytól be van avatva
mindenkinek a titkaiba, az egymást kereső párok cselszövényeibe.
Azokat sorba veszi. Mindenkinek odatalál az elevenjére. A mellett
elmés, találékony s ő maga kitalálhatlan. Minő forradalom, minő
néplázadás támad akkor az álarczosok tömege között, a kik tarka
csoportokban rajongnak körül egy ismeretlen tüneményt, a ki őket
mind ismeri, a hogy a magasból, a mélységből jöttek elő,
pegazusaikon, vagy vesszőparipáikon, pillangóktól, vagy
szarvasbogaraktól húzott szekerekben! Nem volna e csoportozat méltó
tárgy egy festő ecsetjének, ki a terem egyik zugából, a
jazminbokrok közé rejtőzve, kartonjára sietne vetni egy olyan
vázlatot, mely tán világhírét alapítaná meg, s a negyven ember
közül egyedül neki dobbanna nagyot a szíve, kitalálva a nevét a
felismerhetlennek?</p>
<p>Blanka arcza elébb a kiváncsiság gyermekmosolyával kisérte a
marquisnő beszédét; az utolsó szavaknál a megérintett szemérem
komolyságára változott az át. A marquisnő minden szavának hatását
megfigyelte. Olyan művésznő volt, a ki nem néz hangjegybe, hanem
hallgatói arczára, mikor énekel. Visszatért az elébbeni
allegróra.</p>
<p>– Hogy futna minden ember az udvarmestert ostromolni
kérdéseivel, s hogy ejtené azt kétségbe; azután hogy állítanának ki
kémeket minden ajtóhoz, lépcsőhöz, tornáczhoz, kik az eltávozó
ismeretlen nőt hintajáig, s azzal együtt hazáig üldözzék; az pedig
egy pillanatban úgy eltünnék közülök, a hogy jött és senki nyomára
nem akadna. Minő fölséges tréfa volna ez!</p>
<p>De Blanka arczára már nem tért vissza a kiváncsi érdeklődés,
megmaradt mélázónak. Az egész tarka vigalomból <span class=
"pagenum"><a name="Page_185" id="Page_185">-185-</a></span> ő csak
azt a jazmin-bosquetet látja, mely mögött egy festő ül és
kartonjára tündérvilági képeket lop.</p>
<p>– Nos? eljön ez a tündéralak az én festőm tableaujához uralkodó
képnek?</p>
<p>Blanka felelet helyett azt kérdezé:</p>
<p>– Szabad az ön vendégeinek névjegyzékét látnom?</p>
<p>– Nagyon is jogosult kivánság; mondá a marquisnő, s átnyujtá a
legyezőt Blankának. Olvassa ön Rozina. – A legyező lemezei
elefántcsontból voltak, a marquisnő azokra jegyezte fel irallal
meghivandó vendégei nevét.</p>
<p>– Ha valaki nem tetszik önnek közülök: azt kitöröljük.</p>
<p>Blanka végig olvasta. Csakugyan tarkabarka gyűjtemény volt az, a
társaság minden osztályából válogatva; köztük sokan, a kiket
«veszedelmes nevezetességeknek» szoktak mondani. A legutolsó név
volt Adorjáné.</p>
<p>– Senki ellen nem találok kifogást; szólt, visszanyujtva a
legyezőt.</p>
<p>– Tehát eljön ön?</p>
<p>– Nem tudom, hogyan tartanám cselédeim előtt titokban az
álarczjelmezt?</p>
<p>– Semmi sem könnyebb. Ön láthatta akárhányszor a szinházban,
hogy a római asszonyokat nem korlátozza semmiféle divat. Némelykor
olyan öltözékeket látunk a páholyokban, a mikkel bátran kiadhatja
magát valaki keletindiai «begum»-nak. Itt már megszokták azt. Ha ön
egy fekete csipke-öltönyt készíttet, ezüst csillagokkal a
fátyolszövet között, abban senki sem fog semmi különöst találni.
Egy granát-diadémot is rendelhet ön meg magának minden botrány
nélkül, s akkor az egészhez nem kell egyéb, mint egy bársony
álarcz, a mit akkor tesz ön fel, mikor a komornáját elbocsátja s
aztán kizárja a szobájából, s a következő perczben készen áll az
«éj királynéja».</p>
<p>Blanka úgy találta, hogy ez a cselszövény lehetséges.</p>
<p>– Ekkor aztán csak az van hátra, hogy ön felkészülten itt vár a
hálószobájában, míg a lantpengető Sappho jelt nem ád. Az akkor azt
fogja jelenteni, hogy én is készen <span class="pagenum"><a name=
"Page_186" id="Page_186">-186-</a></span> vagyok és senki sincs a
cselédeim közül a szobámban. Szabad az út. Az ön rejtek-kulcsával
az én csapóajtóm is kinyilik. Azt ne felejtse el magával hozni.
Onnan azután a női öltözőszobán keresztül a terembe juthat ön.
Tőlem ezt a legyezőt fogja kapni ajándékba. Ennek a lemezére fel
lesz irva minden álczának a neve, jelleme, viszonya, cselszövénye,
a mit ön a la improvista felhasználhat. Csak egy szót kell
eltalálni, a többit a sziven talált maga elárulja. Mikor ön aztán
el akar tünni, akkor engem szólít meg, csipkedően faggatni kezd; én
arra üldözőbe veszem: ön menekül; többi üldözői erre elmaradnak,
hogy utamban ne legyenek; a rejteken át ön elmenekül; én addig
őrzöm az ajtót s visszatérve, én fogok legjobban kérdezősködni,
hogy ki látta a titokteljes stranierát?</p>
<p>Blanka ebben az egész tervben nem talált semmi gyanakodásra
méltót.</p>
<p>– Tehát csak arról van még szó, hogy mely napra tegyem a
meghivásokat? S ebben az ön akarata dönt. Vannak sokan, különösen
nők, a kik szerencsétlen napokat tartanak. Ismerek olyat, a ki
szombaton a legjobb barátját sem fogadja el. Mások meg a hónapok
bizonyos napjait, a 7-diket, a 13-dikat tartják rosszjelű
napoknak.</p>
<p>– Nekem minden nap egyformán – jó nap. (Szegény: azt akarta
mondani, hogy «egyformán rossz».)</p>
<p>– Tehát teszszük mához egy hétre.</p>
<p>– Akkorra talán mégis ne. Az nap tartja Rossi a parlamentben
programmbeszédjét.</p>
<p>– No és azon ott akar ön lenni? De hisz az délelőtt lesz.</p>
<p>– De meglehet, hogy a grófnő azt a napot szintén meg akarja
ünnepelni, s valószínű, hogy engemet, mint háza mély tisztelőjét,
szintén meghív.</p>
<p>– Arra ne gondoljon ön; azon a napon az egész új kormány a
Quirinálba lesz meghíva estélyre, hivatalos banquett lesz, s Rossi
nem fog odahaza lehetni, hogy maga vendégeket fogadjon el.</p>
<p>– Én mégis olyan baljóslatú napnak tartom azt. <span class=
"pagenum"><a name="Page_187" id="Page_187">-187-</a></span></p>
<p>– Ha babonaságból tartja annak, akkor nem vitatkozom. A
babonaságnak oka van. Ez ok!</p>
<p>– Nem ez az okom. Egy más aggodalmam van. Olvassa ön ezeket a
hirlapokat?</p>
<p>Blanka olvasóasztaláról egy csoport ujságot odavitt a
marquisnőhöz.</p>
<p>– Némelyiket sugalmazom is. A mi nálunk annyit jelent, hogy
«fizetés».</p>
<p>– Olvassa ön, hogy mik történnek most Rómában?</p>
<p>– Ah! Rozina! Mióta tanulmányozza ön a politikát?</p>
<p>– A mióta a kocsiablakomon keresztül kaptam meg belőle az első
leczkét.</p>
<p>– Tehát ön autodidaxis útján akarja megtanulni a világ
legnehezebb tudományát, a politikát? Mit tanult eddig belőle?</p>
<p>– Azt, hogy a néphangulat mostani ingerültsége mellett nem
találom egészen nyugodalmas ötletnek, hogy a Cagliari-palotában
álarczos bált tartsanak akkor, mikor az utczákon tolongó néptömeg
elvesztett csatákról, árulásról, reactióról beszél. Sőt kissé fázom
attól a gondolattól, hogy selyembe burkolt fényes alakok egy órában
egyszerre járjanak az utczán kiéhezett s rongyaikban didergő
embertömegekkel.</p>
<p>A szép Cyrene nevetett, gyönyörű felső fogsorán végigrántva a
legyező elefántcsontját, mint egy zongora klaviaturáján.</p>
<p>– Ah, mi ujoncz ön ebben a játékban, kedves Rozina. Biz Isten a
karpereczeit is el fogja veszteni, ha velünk leül. Hisz azok a
lármázó emberek mind a mi embereink, a kiket mi fizetünk azért,
hogy kiabáljanak.</p>
<p>– Csakhogy a ki tűzzel játszik, ne felejtse el, hogy a szél nagy
úr!</p>
<p>– Honnan tudja ön ezt?</p>
<p>– Tudományom, az igaz, hogy nem messze terjed. Én csak a
bolognai esetet tudom, a hol a polgárok addig hirdették, hogy «le
az aristokratákkal, éljen a szabadság!» <span class=
"pagenum"><a name="Page_188" id="Page_188">-188-</a></span> míg
egyszer előjöttek a brigantik, s azt mondták: «le a polgárokkal!
éljünk mi!» s a «viva noi» mellett kiszabadították a börtönökből a
gonosztevőket s aztán csináltak egy olyan szabadságot, hogy sírva
fog rá visszaemlékezni Bologna. Vajjon azok az elemek, a miket
Bolognából nagy nehezen sikerült kiűzni, de megtörni nem: ide
Rómába nem jöhetnek-e el? Azzal a néppel, mely az utczákon forrong,
számítottak önök; de hát arra számítottak-e, mely az utczák alatt
zsibong?</p>
<p>– A kik a kloakákban járnak, azok a patkányok.</p>
<p>– S ha mégis felszinre találnak jönni. Ha majd a patkányok nem
érik be a gazdagok asztalhulladékaival, hanem oda akarnak ülni
magához az asztalhoz, s nem érik be a nagy szavakkal, hanem azokat
gyakorlatba is kezdik venni.</p>
<p>– Csak a mi gyümölcseinket fogják megérlelni vele. Ha a
népszabadság zászlója a rablók kezébe megy át: annál jobb, akkor a
társadalom megmentői itt vannak s a rabló csordával együtt a
zászlót is leverik s akkor mi tartjuk a «Te Deum laudamus»-t.</p>
<p>– És hát ha a társadalom megmentői: rendőrök, carabinierik, mind
hozzá találnak állni a népmozgalomhoz?</p>
<p>– Ah, haha! kedves Rozina! Önt a Hyperboræokig ragadja a
szárnyrakelt phantasia. Hogy a pápai elitesereg, a carabinieri,
összeölelkezzék a római mobbal! Elébb egyesül a tűz a vízzel, a víz
az olajjal.</p>
<p>– És én úgy tudom, hogy nagy tüzet kevés víz még élénkebbé tesz,
s nagy vízzel, minő a tenger, az olaj kibékül.</p>
<p>– Ezek physicai hypothesisek, kedves Rozina; legyen ön a felől
meggyőződve, hogy mikor mához egy hétre a Cagliari-palota
csillárjai ki fognak ragyogni a piaczra, a kapum előtt ácsorgó
néptömeg minden megérkező hintót üdvriadallal fog köszönteni, s
mikor a czukrászom kiosztja a nép között azokat a papirosokat, a
miken az édességeket sütötték, s a miket az a torkoskodó nép szeret
lenyalni, <span class="pagenum"><a name="Page_189" id=
"Page_189">-189-</a></span> törni fogják magukat érte. S ez lesz az
egyedüli forradalom. Tehát maradunk a mához egy hétnél. Jegyezze ön
fel a naptárába. Most már sietek haza. A szinháznak vége lesz, s ha
cselédeim zárva találják a szobámat, még valamit találnak
gondolni.</p>
<p>S gúnyos szemérmetességgel rejté el arczát legyezője mögé.</p>
<p>A herczegnő eloltotta az «extincteur»-rel a kandallóban a tüzet,
hogy a marquisnő eltávozhassék, s járdapadlóul tette keresztül a
szénhalmazon a széles ezüst tálczák egyikét (ezüst hidat a
visszavonuló ellenfélnek!). De eltávozta után nem gyujtá meg ismét
a kandalló tüzét, hanem a forró szénre kiöntött egy egész üveg eau
de Colognet; kifüstölte vele a szobájából a szivarbűzt.</p>
<h3>XXIV.</h3>
<p>Blanka az első meglepetés pillanatától fogva nem tudta magát
megvédni e nő befolyásától. Az fölényt gyakorolt fölötte. Ez a
hatalma megvan a kifinomított romlottságnak az ártatlan kedélyek
fölött.</p>
<p>A ki a világot, az embereket, a társaságot tanítja megismerni,
az legfigyelmesebb hallgatókra talál. S ezt tanította a szép Cyrene
Blankának.</p>
<p>S ez a pohár úgy itatja magát!</p>
<p>Hogy a nagy emberek csak olyan esendők mint más. S a
halhatatlanok szeretnek álmodni. Hogy a bátrak megijednek a
pereczes legény trombita-szavától. Hogy az ájtatos úrhölgyek a
bergamascot és a tarantellát is tudják tánczolni. Hogy a csalhatlan
ember hétszer téved hét nap alatt. Hogy a nép szava nem Isten
szava, hanem csak hangtölcsére belefujt hangoknak. Hogy az
imádkozás: nem «az Istenhez megtérés»: hanem csak «elkérezkedés az
ördöghöz». Hogy a nők, a kik a férfiakat őrültekké teszik, nem
vétkeznek, csak boszút állnak.</p>
<p>Hanem annyi rossz tudomány között még is volt egy <span class=
"pagenum"><a name="Page_190" id="Page_190">-190-</a></span> jó is,
a mit a szép Cyrenétől tanult: az, hogy van «egy» ember, ki abból a
holdbeli szigetből ideszakadott, a hol az emberek csak egyszer
szeretnek, de az örökké tart; – a ki arra a képre, mely az «ő»
szent képe, azt mondja, hogy «nem eladó».</p>
<p>Most már a hirlapokat sem olvasta olyan nagy érdeklődéssel, a
mióta megtudta, hogy azok nem igazán egymást megenni készülő
oroszlánok. Az a mérges vezérczikk nem harag, csak hujjahó
kiáltozása egy úrlovarnak, a ki a handicapban fél lófejjel meg
akarja előzni a társait s azért biztatja olyan nagyon a lovát. A
hirlap a ló. Átugrott a vezérczikkeken, az országgyűlési
tudósításokon, s azontúl naponkint csak a hirlapok hátulján
keresgélt egy-egy eltévedt tudósítást, mely apró betűkkel szedve,
valahol a kaliforniai hírek mögött talált egy zugot, ezen
felirattal: «Ungheria». Csupa balhírek lajstroma!</p>
<p>Ez az egy nyugtalanítá még!</p>
<p>Az, hogy a rómaiak mikép kiabálnak egymásra, nem zavarta meg
többé. Tudta, hogy csak játszanak. Hanem ezek a hazulról érkező
balhírek nehezen feküdtek a szívén.</p>
<p>Pedig hiszen neki az már nem is hazája többé. Sőt nem is
tudhatta, hogy mi az a hazaszeretet? Kora gyermekéveiben beadták
egy külföldi zárdába, a hol nemzete nyelvét soha nem hallotta, s
csak azért nem felejtette el, mert mindig ezen «gondolkozott».
Rokonaiban, kik balsorsát előidézték, szerencsétlen házassága
által, nem volt oka megszeretni nemzetét s a népet nem is látta
máskor, mint mikor a parasztleányok a parkban dolgoztak, a hol ő
játszott. Ez a park volt egyedüli emléke a hazából. Az ő örök
lakhelye Róma lett, a szent város. Ezt kimondta az a törvény, mely
minden törvény és alkotmány fölött áll.</p>
<p>Hanem azért mégis mindig ott volt ez az aggasztó kérdés a szeme
előtt, a míg álarczosbáli ruháját készíté: szabad-e neked itten
vigadnod, a mikor egész nemzeted sír? <span class=
"pagenum"><a name="Page_191" id="Page_191">-191-</a></span></p>
<p>Mert bálruháját maga készíté, bezárt ajtók mellett, hogy senki
el ne árulhassa. Önmaga himezte a fekete csipkefátyolra az ezüst
csillagokat. Mikor aztán néha e nehéz kérdés után kihullott kezéből
a szövet, s maga elé tekintett, úgy tetszett, mintha fekete
csillagok tánczolnának szemei előtt.</p>
<p>Csupán egy gondolatban talált jogot azon szándéka mellett
megmaradni, hogy az álarczos bálba elmenjen; ott meglátja Manassét!
Beszélhet is vele ellenőrzetlenül.</p>
<p>Ez csábította az elmenetelre s a csillagos ruha, a granátkorona
elkészült napjára.</p>
<p>E nap reggelén Rossiéktól megkapta a kért belépti jegyet a
parlament hölgykarzatára. A miniszterelnök a mai ülésben fogja
előadni programmbeszédét. Nagy érdekű ülés lesz. Sietni kell, hogy
helyéhez juthasson az ember.</p>
<p>Blanka fél órával az ülés megnyitása előtt már elhajtatott a
parlament épületéhez. Ott pedig már egész sort álltak az előtte
megérkezett hintók s várnia kellett, míg tolamonkint egymás után
benyomulhatnak a porticus alá.</p>
<p>A porticus oszlopainak köze tele volt várakozó néppel. Férfiak
mind, marczona, kedvetlen arczok, a mik vizsgáló tekintettel néznek
be minden kocsi ablakán. Végre az ő hintaja is megállt a főlépcső
bejárata előtt s a kapus kinyitá a kocsiajtót.</p>
<p>Ott is, a lépcsőház csarnokában ugyanazon baljóslatu arczok s
azok között egy, ki mindjárt a kocsival szemközt állt, régi
ismerős.</p>
<p>Rövid ismeretség; de elfelejthetlen.</p>
<p>Annak az embernek az arcza, a kit a nagypénteki ünnepélyen a
kegyelemosztó bibornok, mint saját élte ellen támadt orgyilkost
feloldott, megölelt és megáldott.</p>
<p>Most itt áll, vad, sötét szemeivel merőn maga elé tekintve, jobb
keze a keblébe van dugva a dolmánya alá.</p>
<p>Blanka annyira megrettent ez embernek a látásától, hogy
elkezdett reszketni, s visszahanyatlott kocsija ülésébe.
<span class="pagenum"><a name="Page_192" id=
"Page_192">-192-</a></span></p>
<p>A portás kérte, hogy szálljon ki, mert többen is jönnek
utána.</p>
<p>Blanka azt mondta, hogy marad, hirtelen rosszul lett; kérte a
portást, hogy utasítsa a kocsisát a hazatérésre.</p>
<p>Alig hajtatott azonban ki a parlamentépületből, rögtön
megrántotta a zsinórt, melynek vége a kocsis karjára volt kötve. Az
a zsinór egyúttal hangcső volt, melyen át a kocsisnak utasítást
lehetett adni.</p>
<p>«A miniszterelnöki palotába! Gyorsan!»</p>
<p>A palota elé megérkezve, lázas sietséggel ugrott ki kocsijából
Blanka s a kapustól Rossiék után tudakozódott.</p>
<p>«A hölgyek már elmentek a parlamentbe.»</p>
<p>«És a gróf?»</p>
<p>«Még itthon van.»</p>
<p>«Rögtön beszélni akarok vele.»</p>
<p>A kapus csöngetett. Blanka felsietett a lepcsőkön. Az eléje
siető titkártól kérdezé, hogy lehet-e beszélni a gróffal?</p>
<p>«Egy pap van nála, meg egy lengyel tábornok».</p>
<p>«Nem bánom, nincs előttük titkom.»</p>
<p>Az államférfi félreértő derült arczczal fogadta Blankát, hanem
annak dult arcza megdöbbenté aztán.</p>
<p>A herczegnő odarohant hozzá s összekulcsolt kezeit a miniszter
kezére téve, mondá zokogáshoz hasonló fuldokló hangon:</p>
<p>«Gróf úr, ne menjen ma a parlamentbe! Ne menjen el a
parlamentbe! Ne menjen ön ma a parlamentbe.»</p>
<p>A miniszter bámulva tekintett reá.</p>
<p>«Veszedelem fogja önt ott érni! Rossz emberek várnak önre!
Megölik önt!»</p>
<p>Egy pap volt még a szobában és egy lengyel tábornok.</p>
<p>A pap odalépett e szónál a miniszterhez s megfogta a kezét.</p>
<p>«Mit mondtunk önnek?»</p>
<p>A tábornok pedig ujjával mutatott Blankára:</p>
<p>«Ez már a harmadik.» <span class="pagenum"><a name="Page_193"
id="Page_193">-193-</a></span></p>
<p>És Blanka ismét összekulcsolt kezei közé szorítá Rossi kezét,
úgy rimánkodott előtte.</p>
<p>«Lelkemnek egész rémültéből mondom önnek, hogy veszedelem éri,
ha a mai napon kimegy. Én a legrosszabbat sejtem.»</p>
<p>«S én kiszámítom azt a körülmények találkozásából», mondá a
pap.</p>
<p>«Én pedig bizonyosan tudom», szólt a tábornok.</p>
<p>«Maradjon ön ma idehaza!» könyörgött Blanka, halasztassa el a
mai beszédét. Tartsa azt meg olyan napon, a mikor nem lesz előre
kihirdetve, a mikor nem várnak rá.»</p>
<p>«Kisértesse ön magát jóbarátai által a parlamentig. Vegye maga
mellé minisztertársait. Ne menjen egyedül», tanácsolá a pap.</p>
<p>«Állíttasson ön sorfalat karabinierikből a parlament bejáratához
s szoríttassa hátra a gyanús embereket», mondá a katona.</p>
<p>Az államférfi pedig mind a háromra mosolygott. Valami jött
eszébe, a mit elmondandó programmbeszédében kiigazítson. Azt
elővette és irallal feljegyzé a tört papirszélre.</p>
<p>«Ez meg fogja őket győzni!»</p>
<p>S aztán kezet szorított mind a három vendégével s kérte őket,
hogy siessenek helyeiket elfoglalni a karzaton, hogy el ne
veszítsék a beszédje elejét. Utolsó szava ez volt: «én a népet meg
nem gyalázom azzal, hogy fegyvert vigyek közéje s a szabadságot
azzal, hogy féltsem benne az éltemet».</p>
<p>Blanka soha sem fogja azt a mosolygó arczot elfelejteni.</p>
<p>Mikor eltávozott Rossitól, a miniszter hintaja már ott állt
befogva a kapu alatt.</p>
<p>De neki nem volt többé elég kedélynyugalma visszatérni a
parlamentépületbe. Haza hajtatott. S azután hazaérve, abban a lázas
kedélyállapotban kikönyökölt a piaczra néző szögletablakba, mely
alatt a szökőkút örök habmoraja zúg s leste a városi zajt.
<span class="pagenum"><a name="Page_194" id=
"Page_194">-194-</a></span></p>
<p>Zaj van Rómában mindig elég. Hisz, a ki ott gyufakatulyát, meg
ánizsgyökeret árul, olyan lármát csap vele, hogy más országban egy
liquidáló részvénytársulat közgyűlése kitelnék belőle, hanem valami
népmozgalmat jelző erősebb hangok nem vegyültek közé. Semmi dobszó,
semmi puskalövések.</p>
<p>Blanka utoljára is megnyugodott benne, hogy aggodalma hiú agyrém
volt s sajnálta már, hogy elmaradt a fényes parlamenti
jelenetről.</p>
<p>Az óraütések figyelmezteték, hogy itt a reggelizés ideje.</p>
<p>Szokott magányában elkölté azt is.</p>
<p>Azután azon ürügy alatt, hogy pihenni fog, bezárkózott
hálószobájába s előszedte az álarczos estélyhez szükséges
jelmezdarabokat. Sappho vidám danározása többször félbeszakasztá
töprengését.</p>
<p>Erősen tépelődött magában. Mit tegyen?</p>
<p>Még mindig nem volt bizonyos felőle, hogy elmegy-e a szép Cyrene
meghivására, vagy itthon marad?</p>
<p>A jelmez kész, csak fel kell venni; de a szív, a mit annak be
kell takarni, még nem kész.</p>
<p>Lehetséges-e az, hogy Zborói Blanka, saját meggyilkolt
alakjában, megjelenjen azokban a Cagliari-termekben, a mik
gyilkosának otthonát képezik? Hogy ő, a «la condannata», odamenjen
mulatni, tréfát űzni az ő egész élete megrontójának, Caldariva
marquisnőnek társaságába? A világ őrültjeiből és képmutatóiból
összeszedett bolond-sanhedrinbe? – Ereszti-e őt azon helyre
visszaborzadó szemérme? asszonyi büszkesége? szűzi ártatlansága?
Vagy mindezeknél erősebb marad-e a kiváncsiság? az ismeretlen utáni
vágy?</p>
<p>Aztán elgondolkozott róla, hogy milyen irtóztató egyedül áll a
világban, elitélve büntetlenül, eltaszítva szeretetlenül, – minden
embere fizetett kém, a ki az ő kenyerét eszi! – Mennyire nem
tartozik senkinek a kerek földön semmivel! Se hálával, se
szeretettel, se tisztelettel, se barátsággal. – Neki se adtak ebből
semmit. <span class="pagenum"><a name="Page_195" id=
"Page_195">-195-</a></span></p>
<p>Eszébe jutott a másik nőnek a mondása, hogy a férfiak úgy
csinálták meg a világot, hogy az egy börtön legyen a nőkre nézve; –
de a rabnak első kötelessége keresztülásni a börtöne falait!</p>
<p>Aztán valahányszor feltámadó büszkesége tilalmat vetett rá, hogy
a csábító meghivást kövesse, mindig visszatért az az utolsó kép,
melyen megtört minden erélye: – Manassé a jazminbokrok között.</p>
<p>Hisz ő is ott lesz.</p>
<p>Akkor aztán hasztalan vitatkozott vele a józan ész; de hát miért
lesz ott? miért találkozni ő vele? Mi czélja, mi vége lehet e
találkozásnak? – Szabad-e ő neki még csak közelíteni is ahhoz a
tűzhöz, a minek a neve szerelem!</p>
<p>Az ő szerelmének csak egy neve van: a megszégyenülés. És mégis
óhajtotta őt újra látni s titokban felpróbálta a csillagos öltönyt
és a szikrahányó koronát.</p>
<p>Vajjon rá fog-e ismerni benne?</p>
<p>Egyedül e gondolatért fel tudott áldozni mindent.</p>
<p>Délután volt, ajtaján a komornyik kopogtatott. Blanka elrejté
jelmezét s sietett az ajtót kinyitni. Boszús volt a
háborgatásért.</p>
<p>A komornyik a ma délután megjelenő hirlapokat hozta.</p>
<p>– Herczegnő! Nevezetes nagy ujság van! szólt ragyogó
arczczal.</p>
<p>– Jól van, jól! mondá Blanka, kikapva kezéből a hirlapcsomagot s
megint becsukva az orra előtt az ajtót.</p>
<p>A hirlapokat odadobta az olvasóasztalra.</p>
<p>Bizony bánta is most: akármi ujság van a világban. Felőle
proklamálhatták a köztársaságot s megválaszthatták szabadkőmives
pápának Ciceruacchiót!</p>
<p>Azután ismét elővette csillagos jelmezét s tanulmányozta annak
redőzetét.</p>
<p>Szabad lesz-e a meztelen karnak kilátszani belőle, vagy nem?</p>
<p>Talán magáról a kézről is ráismer valaki, a ki ezt a kezet
valaha nagyon jól megnézte? <span class="pagenum"><a name=
"Page_196" id="Page_196">-196-</a></span></p>
<p>… De hátha az a valaki nem lesz ott?…</p>
<p>Itt ám a göcs!</p>
<p>Hátha találkozik egy férfi a világon, a ki azt izeni vissza a
szép Cyrenének, hogy «ha az egész világ egy özönvíz volna s a
Cagliari-palota az Ararát hegye volna, én még sem mennék oda!»</p>
<p>Hátha van egy férfi a világon, a kinek van elég szíve nem
felejteni el semmi büszkeséget és nem hagyni játszani a
szívével?</p>
<p>Hátha Adorján Manassé nem megy el a szép Cyrene álarczos
báljába?</p>
<p>Ez a gondolat megszabadítá kisérteteitől.</p>
<p>Összecsavarta egy gomolyba az egész csillagos jelmezt s behajítá
ruhatárába.</p>
<p>«Ő nem lesz ott. Nem lehet ott! Én sem megyek el!»</p>
<p>Az órák huszonnégyet ütöttek. Esteli ave Máriára harangoztak
ismét.</p>
<p>Blanka letérdepelt imádkozni imazsámolyához.</p>
<p>Egész teste reszketett, mikor az imának vége volt.</p>
<p>Volt oka rá. Egész délután nem volt a kandallójában tűz. Az
átjáratot szabadon kellett tartani.</p>
<p>Az inas, ki a lámpákat behozta a terembe, észrevette, hogy a
kandalló sötét és hideg s azt kérdezé, hogy ne gyujtson-e benne
tüzet?</p>
<p>– De jó lesz; mondá neki Blanka.</p>
<p>– Czudar világ van odakünn; mondá a cseléd s neki is kék volt az
orra. – A hidegtől vagy a rémülettől?</p>
<p>A Sappho-kép halk lyrapengetést hallatott.</p>
<p>(Hasztalan hívsz! mondá magában a herczegnő. «Ő» nem lesz
ott.)</p>
<p>– Gyujtsa meg ön a tüzet; mindjárt melegebb lesz.</p>
<p>Sappho lyrája egyre zengett.</p>
<p>Blanka felkapta a mandolint a kerevetről s egy szegletbe
dobta.</p>
<p>(Nem megyek.)</p>
<p>S hogy ellenállási ereje annál nagyobb legyen, leült az
<span class="pagenum"><a name="Page_197" id=
"Page_197">-197-</a></span> olvasóasztalhoz, sorbavenni az
odahajított hirlapokat; ha talán valamelyiknek a zugában megint
találna egy komolyan elgondolkozni való tudósítást arról az
Istentől, embertől elfeledett darab földről, a mit a nyomdák
legapróbb betűivel úgy szednek, hogy «Ungheria».</p>
<p>És a míg élete tartani fog, Zborói Blankának büszkesége leend
abban, hogy elébb mondta ki e szót, «nem megyek!» hogy elébb
hajította el a kész jelmezt a lomtárba, mint kezébe vette volna ama
hirlapok egyikét! – Hogy saját lelke erejéből merítette az
elhatározást. S nem várt vele, míg a felöltött bohóczruhát az a
legelső sor, mely minden hirlap homlokára van nyomtatva, tépi le
testéről:</p>
<p>«Rossi ma reggel a parlamentházban meggyilkoltatott!»</p>
<h3>XXV.</h3>
<p>– Fogják be a lovaimat! sikolta fel a herczegnő, ledobva a
hirlapot kezéből.</p>
<p>– Hova akar menni a herczegnő? kérdé a cseléd.</p>
<p>– A Rossi-házhoz!</p>
<p>– Oda ma nem lehet.</p>
<p>– Miért nem?</p>
<p>– Mert az utcza tele van néppel.</p>
<p>– S mit csinál ott a nép?</p>
<p>– Tánczol.</p>
<p>– Mit?</p>
<p>– A carmagnolát.</p>
<p>– A carmagnolát?</p>
<p>– Meg a tarantellát.</p>
<p>– A nép tánczol carmagnolát? A meggyilkolt miniszter háza
előtt!</p>
<p>– És a meggyilkolt felesége és leányainak felvidítására!</p>
<p>Blanka arczára csapta kezeit.</p>
<p>– Ez rettenetes!</p>
<p>– Én ott voltam és láttam, hogyan történt, beszélé fogvaczogva
<span class="pagenum"><a name="Page_198" id=
"Page_198">-198-</a></span> az inas; a lépcső-tornáczban állt egy
csoport férfi, köztük többen a «reduci»-k közül, kiket egyik
kormány száműzött s a másik hazaeresztett; nehányan egyenruhában s
a rőzsevágó késekkel az oldalaikon. Mikor a miniszterelnök hintaja
megérkezett, a tömeg egyszerre előre tódult; a kocsit körülfogták.
Rossi kiszállt; de alig lépett az első lépcsőre, a mint egy férfi
oda ugrott hozzá, én egy tőrt láttam villanni a levegőben s aztán
egy vérsugárt magasra felszökni. A döfés a miniszterelnök nyakába
hatolt: a teremőrök felfogták, az irodába vitték; mire orvost
hoztak, már meg volt halva.</p>
<p>– Irtózatos!</p>
<p>– Valóban az, herczegnő.</p>
<p>– S ki a gyilkos?</p>
<p>– Azt megláthatjuk nem sokára; a néptömeg, mely őt hozza, erre
hömpölyög a tér felé.</p>
<p>– Elfogták őt? Megkötözték?</p>
<p>– Nem fogták el, hanem vállaikra emelték s nem kötözték meg,
hanem megkoszorúzták. Ő a mai nap hőse.</p>
<p>– Hazudsz!</p>
<p>– Ha nekem nem hisz a herczegnő, olvassa el a hirlapokat. Ők
magasztalják a gyilkost. Brutussal egy sorba emelik. – Nem tudom,
miért teszik? Én piemonti vagyok. A többi cselédjét ne híjja most
herczegnő, azok mind lenn vannak most az utczán s együtt tánczolják
a «danse macabret» a fölséges urakkal!</p>
<p>A herczegnő nem akart hinni az élő szónak, nem akart hinni a
nyomtatott betűknek. Vannak erkölcsi lehetetlenségek is.</p>
<p>«Ha minden ember esküdnék is rá, hogy este hat órakor
hajnalodik, napfelkelte van s a nap nem keleten, hanem északon kel
fel, még sem hinné el azt senki; hanem sietne maga megnézni az
eget.»</p>
<p>Ilyen lehetetlenség az is, a mit Blankának el kellene hinni,
hogy egy átkozott orgyilkost, ki a nép legjobb barátját megölte,
diadallal hordozzanak körül a városban. <span class=
"pagenum"><a name="Page_199" id="Page_199">-199-</a></span></p>
<p>– Lehet a mi ablakainkból a piaczra bántatlanul kinézni?</p>
<p>– Hogyne? felelt az inas, hisz a piaczra fekvő
Cagliari-palotának minden vastáblája nyitva van s a termek
kivilágítva.</p>
<p>– Hát ott mit csinálnak? kérdezé Blanka elbámulva.</p>
<p>Olyan nagy volt a rémület, az iszonyat hatása lelkén, hogy
tökéletesen elfelejtette, hogy ott ma vigalom van s hogy neki is
ott kellene lenni.</p>
<p>– Hát ott ma álarczos bál van, felelt a cseléd. A sok czifra
álczás úr és asszonyság épen most sereglett össze. Ha kinyitjuk a
donjon ablakait, az orchestrum zenéje is át fog hangzani.</p>
<p>S valóban, a mint az inas egy ablaktáblát felnyitott, áthangzott
a szomszédház vigalmi zaja.</p>
<p>– Tegye be, hideg jön be, mondá Blanka.</p>
<p>Pedig nem a hidegtől, hanem attól a zenétől fázott.</p>
<p>– Rakjon több fát a tűzre s aztán menjen a szögletszobába s
adjon hirt, ha a néptömeg erre talál jönni.</p>
<p>Mikor egyedül maradt Blanka, elkezdett zokogni.</p>
<p>A rémület okozta azt.</p>
<p>Az volt rémületének legszörnyűbb eszméje, hogy ha ő most ott
volna abban a másik házban, a hol az emberek vigadnak! Soha egész
életében nem tudná levezekleni azt a bűnt, a mit e lépéssel
elkövetett volna. Soha ki nem tudna békülni önlelkével, hogy
mulatni tudott Caldariva marquisnő termeiben, mikor legjobb
barátjának véres holtteste fölött annak családja a kétségbeesés
könyeit sirja!</p>
<p>Rövid időn visszaérkezett az elöőrsre küldött inas.</p>
<p>– Már jön a néptömeg.</p>
<p>Blanka shawljába burkolta magát; (a római paloták szobái
hidegek) s sietett a szöglet-terembe.</p>
<p>Annak az ablakain be voltak téve a vastáblák, de minden tábla
közepén volt egy czifrázat, melyen keresztül ki lehetett látni.</p>
<p>Késő őszi este volt; négy óra naplement után. A lámpások
<span class="pagenum"><a name="Page_200" id=
"Page_200">-200-</a></span> hunyorogtak a szélnyomás alatt; hanem
azon a darabon, a hol a Cagliari palota állt, világos volt a tér. A
tánczterem csillárai világították azt be. Az ablakokon át
keresztülhangzott az erős zene.</p>
<p>A piacz átelleni szegletéből egy megnevezhetlen tömeg
gomolyodott elő.</p>
<p>Népnek nem lehet azt nevezni; mert ez egy szentséges szent
név.</p>
<p>Csorda!</p>
<p>Igen: vadállat-csorda volt. Minőt hajdan a colossæum üregei
okádtak elő: bőszült tigris, hiena, szarvorrú; – csakhogy
emberalakkal. Férfiak, a kiknek arczán az őrültség üli diadalát,
hahotára torzulva a fölötti örömükben, hogy a józan észt
lerázhatták a nyakukból; gyermekek, a kikből az éretlen düh vén
törpéket alakított, vad fúriák, kikben az asszonyi nemet csak a
szétbomlott hosszú haj tanusítja. Valamennyien ittasak a bortól és
vértől, őrültek egymás példájától és csatakosak az utczasártól,
megtépett s a phantasia kicsapongásaival kiforgatott öltözetekben,
a nők öveikbe dugott ruhaszegélyekkel. S ez mind tombol, tánczol,
toporzékol, sikongat és ökleivel hadonáz a légben; egy nyolcz éves
fiu, meg egy tíz éves leány, szurokfáklyákkal kezükben, nyargalnak
előre visítozva, helyet csinálni a menetnek. Az elhulló sziporkák
jelölik az utat nyomukban.</p>
<p>S a tömeg közepén ott hoznak egy emberalakot férfiak a
vállaikon, hordszéken emelve, mint a pápát nagy héten, mellette
visznek két nagy zászlót. Néhány fáklyás veszi körül s azok
igyekeznek a megdicsőített alak arczát megvilágítani.</p>
<p>S így közeledik, emberi vállakon emelve, a szörnyeteg, ki
meggyilkolta nemzete legbecsületesebb emberét, hazája legjobb fiát,
a népnek legigazibb barátját, a béke egyedüli oszlopát! – Jön,
trónuson emelve, mint a mexicói Téczkatlepoka isten, a kit ifju
szűzek vérével tartott jól az inkák kiveszett faja. <span class=
"pagenum"><a name="Page_201" id="Page_201">-201-</a></span></p>
<p>És Blanka ráismer ama rettenetes főre, mely kötéllel a nyakában
szállt alá a Szent-Péter-templomi tribuneről s a kihez még a saját
gyermeke is félt közelíteni.</p>
<p>S most éljent ordít neki az egész sokaság s egy némber, ki oly
boldog volt, hogy egy csecsemőt tartva ölében, egész a gonosztevő
trónusáig tudott furakodni, sorba tánczolva az ittas
férfialakokkal, mikor odajut a szörnyeteghez, fölemeli két kezével
a csecsemőt s odatartja eléje, hogy csókolja meg azt a kezet, a
melyről még nincs lemosva a vér! S akad asszony elég, a ki
utánozza. A csecsemőiket is elhozták a saturnáliába s mutogatják
nekik a gyilkost: «ilyen légy, ha felnősz!»</p>
<p>Blanka zsibbadni érzé minden tagját. Az utálat, a borzalom úr
lett érzékei fölött. Azt hitte álom ez; majd elvonul. – De nem
vonult el.</p>
<p>A Cagliari-palota előtt megállt a pokolbeli díszmenet s a
riadalból kiveheté Blanka, hogy a gyilkost és fertelmes
processióját onnan a kivilágított ablakokból üdvözlék!</p>
<p>Minő társaság lehet az ott!</p>
<p>A menet megáll. A palota ablakaiból pezsgős palaczkokat
hajigálnak le közé, azokat elkapkodják. A fáklyások a gyilkos
trónja körül tért kanyarítanak s annak a közepébe ugranak a szilaj
alakok, férfiak, némberek, palaczkkal kezükben s elkezdik
toporzékolni a tánczok legocsmányabbikát, mely arra van kitalálva,
hogy megutáltassa a férfival az asszonyt. – Zene is van hozzá.
Ugyanarra a tánczzenére, a mi a fényes teremből lehangzik, lehet
tánczolni a sáros utczán is. Csak másolat ez. Az utcza tükre a
palotának! Azt teszik itt is, a mit ott, csakhogy természetesebben
és álarcz nélkül.</p>
<p>Blanka valami oly kimondhatlan dühöt érzett e látvány alatt,
hogy azt kivánta, nyilnék meg a föld e Sodoma alatt és nyelné el
pokol tüze az ártót és ártatlant.</p>
<p>Hát nincs ember, a ki meg tudja torolni azt, ha megbántják az
Istent?</p>
<p>Van. <span class="pagenum"><a name="Page_202" id=
"Page_202">-202-</a></span></p>
<p>Az Angyalhíd felől közeledik trombitaszóval egy fenyegető
oszlop.</p>
<p>Egy egész zászlóalj carabinieri. Szuronyaik villogása hirdeti,
hogy ők azok.</p>
<p>Aha! Most abbahagyják a tánczot! Most más forma dáridó
következik.</p>
<p>A trónuson ülő alak feláll és dörgő hangon kiált:</p>
<p>«Előre, asszonyok!»</p>
<p>Asszonyok? – Ezek az urak értik a harczolási módot.</p>
<p>A csoport közül előrefurakodnak rögtön a némberek s elzárják az
utat a katonaság elől. A rohamlépésben közeledő carabinieriket
riadó evviva kiáltás fogadja.</p>
<p>A csapat élén lovagló vezérben megismeri Blanka a
rendőrfőnököt.</p>
<p>Tehát ő maga jött. Első hivatalnoka volt a meggyilkolt,
miniszternek; jó barátja. Ez boszút fog állni a gyilkosain! Ő egész
Rómára nézve a földi gondviselés. Kötelessége, hogy a társadalmat
védje a rossz szenvedélyek ellen.</p>
<p>És Blanka látta az ablakából, hogyan állítja meg lovát a rend
nagy férfia az asszonyi csatárláncz előtt, hogyan parancsol
katonáinak «lábhoz a fegyvert».</p>
<p>És aztán nyergében felállva, elkiáltja magát: «éljen a
szabadság! éljen a nép! Mi a népé vagyunk!»</p>
<p>És aztán engedi magát lováról leemeltetni a részeg asszonyok
által, engedi odavitetni a gyilkos trónusáig és mikor odaér, kezét
nyujtja neki; odavonja őt magához és megcsókolja annak arczát. A
tömeg felrivall: éljen a hadsereg! s a carabinierik trombitásai
rákezdik a félbehagyott carmagnolát harsogtatni s a dühödt mænadok
kiragadják a katonákat a hadsorból, együtt járni velük a
pókmarástól megőrjültek tánczát.</p>
<p>Ez oly undorító látvány volt, hogy Blanka nem nézhette tovább. –
Elfutott a piaczra néző teremből, üldöztetve a rettentő ordítástól,
mely a gyilkosok és a katonák közötti ölelkezésre következett.</p>
<p class="center">* * *</p>
<p><span class="pagenum"><a name="Page_203" id=
"Page_203">-203-</a></span></p>
<p>Tehát a víz egyesült a tűzzel, – az olaj a vízzel
kiegyezett!</p>
<p class="center">* * *</p>
<p>A gyilkost Zambianchinak jegyzé fel a történelem s annak az
ezredesnek a nevét, a ki megcsókolta s megáldá az orgyilkost,
Calderrarinak.</p>
<h3>XXVI.</h3>
<p>Blanka csak most vette észre, hogy – még ma nem ebédelt.</p>
<p>Pedig tapasztalat szerint a rémület fokozni szokta az
éhséget.</p>
<p>– Ma nem teríti ön fel az asztalt? kérdé az inastól.</p>
<p>– Én terítenék, herczegnő; de nincs itt a komornyik. Az oda lenn
mulat az uraságokkal. És nála van az étszeres szekrény kulcsa.</p>
<p>– Hát étkezni fogok étszerek nélkül, a tíz ujjammal. Hozza fel
ön az ételeket.</p>
<p>– Én felhoznám, herczegnő; de a szakács nincs sehol. Az is
odalenn mulat az uraságokkal.</p>
<p>– Tehát készítse ön el a thea-főző eszközt.</p>
<p>– Azt meg a komorna tartja gondviselés alatt s az is odalenn
tánczol valahol – az asszonyságokkal.</p>
<p>Blanka most már igazán megharagudott.</p>
<p>– El fogom kergetni valamennyit, ha rögtön haza nem térnek!</p>
<p>Valaki onnan kivülről aztán segítségére jött a cselédjei
hazatérítésében.</p>
<p>Legelébb hazakerült a szakács, annak egy nagy kék folt a szeme
alatt. Azután megjött a komornyik. Annak minden gomb hiányzott a
bérruhájáról. Utoljára előkerült a komorna, minden öltönye igen
defectus állapotban s a képe összekarczolva. – Furcsán tánczolnak
azok az urak és asszonyságok!</p>
<p>A hogy szokása az olyan embernek, a ki fél a szidástól
<span class="pagenum"><a name="Page_204" id=
"Page_204">-204-</a></span> az elkóborlásért, mindenik egy-egy új
rémhírrel rohant be a herczegnőhöz.</p>
<p>«A nép megrohanta a börtönöket s kiszabadította az elitélt
gonosztevőket; most azok álltak a mozgalom élére.»</p>
<p>… Hm!…</p>
<p>«A Cagliari-palotában beteszik az ablakokon a vastáblákat s
bezárják a kapukat.»</p>
<p>… Aha!…</p>
<p>«A gonosztevők arra bujtogatnak, hogy ki kell rabolni a gazdagok
palotáit!»</p>
<p>… Ugy-e?…</p>
<p>Természetesen valamennyi cselédet mind erőszakosan sodorta
magával az áradat, a mint egy pillanatra kiszaladtak az utczára
megnézni, hogy mi történik ottkünn. S még ők jajveszékeltek
legjobban.</p>
<p>Blanka elfeledte őket megszidni. Azt mondta nekik, hogy menjenek
már most aludni s akármi történik az utczán, a kapun ki ne
próbáljon menni senki.</p>
<p>Nem volt már kedve se ebédelni, se vacsorálni; csak a theát
készítette el magának a hálószobájában s aztán elzárkózott a
magányába, a rémnap eseményei fölött elgondolkozni. A mit látott, a
mit megért, mint egy hagymázos álom tódult vissza képzeletébe:
egymásnak ellenmondó s mégis egymást kiegészítő rém-események. Az
utczák vérengző borzalmaival versenyt futott a palotában rendezett
dáridó.</p>
<p>Hálószobájában sem volt nyugalma. – Sappho különös nagy kedvében
volt most. A hangközlő üreg a szomszéd palotából áthozta a tivornya
hangjait (s azt csak a Blanka hálótermének megfelelő helyiségből
hozhatta): férfi röhej, keverve asszonyi vihánczolással,
pohárcsörömpölés, áldomás-zaj, őrjöngő kaczaj-chorus; ledér dal,
táncztombolás egymást felváltva, vagy túlhangozva, révedezett ki a
szoborkép lyrájának üregéből; s Blanka azon gondolkozott, vajjon
Manassé hangja is azok között van-e? <span class="pagenum"><a name=
"Page_205" id="Page_205">-205-</a></span></p>
<p>Egyszer aztán, mintha kettévágták volna az egész utálatos
hangzűrt: elcsendesült minden.</p>
<p>Mintha azt mondták volna a víg társaságnak: «csitt, megjött az
úr!»</p>
<p>Egy hang, egy susogás nem volt többé.</p>
<p>Blanka most a csendet hallgatta.</p>
<p>S aztán úgy tetszett neki, mintha abban a csendben valami moraj
közelednék, hasonlatos ahhoz, a minőt a jégesőt hozó felhő hallat
messziről: tompa dübörgés, mormogás, zúgás, egyre közeledő.
Egyszerre aztán felhangzott a jégeső kopogása s közbe a
felhődörgés, mely nem tart szünetet! – «Megjött az úr!»</p>
<p>Blanka kitalálta, hogy mi az?</p>
<p>A Cagliari-palota vas ablaktábláit hajigálják kövekkel s a kaput
kisértik betörni. A kik a tűzzel játszottak, megtalálták a maguknál
nagyobb urat: a szelet. A fenevad jön megenni azokat, a kik
megkóstoltatták vele a vért.</p>
<p>A kandallóban még izzott a parázs.</p>
<p>Blanka ott ült és a tűzbe bámult.</p>
<p>Egyszer csak a kandalló hátlapján halk zörgés hallik s a
csapóajtó felvonul a phönixxel.</p>
<p>Blanka bizonyos volt erről. Nem is volt meglepetve. A zsarátnok
még izzott s teljesen megvilágítá a mögötte álló alakot.</p>
<p>A szép Cyrene volt az. Szétbomlott hajfürtjeit egy
keresztülszúrt aranynyil tartá össze. Egész termete egy kék
róka-bundába volt burkolva.</p>
<p>– Oltsa ön ki a tüzet, hadd menjek be önhöz. Én már mind
elhasználtam az extincteurömet.</p>
<p>– Nem oltom ki. Nem akarom, hogy ön most bejőjjön hozzám.</p>
<p>– Nem hallja, hogy a nép ostromolja a palotámat?</p>
<p>– Az önök népe az, a kit azért fizetnek, hogy lármázzon.</p>
<p>– Önnek volt igaza. Elismerem. Saját eszközünk fordult ellenünk.
Azt is megmondta ön, hogy a katonaság, a <span class=
"pagenum"><a name="Page_206" id="Page_206">-206-</a></span> melyben
bízunk, mikor le kellene verni a lázadást, kezet fog vele. Azt is
megmondta ön, hogy rablók, fegyenczek fogják vezetni a mozgalmat.
Mind megtörtént. De már most a baj megvan. A halál torkában állunk.
Hallja ön, hogy döngetik a kaput?</p>
<p>– Hallom. Nem tartozik rám. A kik Rossi gyilkosaival poharat
koczintottak, most koczintsák össze velük a fejeiket.</p>
<p>– Ön nekünk tulajdonítja Rossi meggyilkoltatását?</p>
<p>– Nem a kéz követi el a gyilkosságot, hanem az agy, mely azt
kigondolta.</p>
<p>– Esküszöm önnek a szentháromságra, hogy semmi tudomásom nem
volt róla!</p>
<p>– Nem azért rendezte-e ön ezt a vigalmat a mai napra?</p>
<p>– De ne tegyen ön nekem most szemrehányásokat; hanem szabadítson
meg bennünket.</p>
<p>– Én? Hogyan?</p>
<p>– Oltsa ki a tüzet a kandallóban s engedje meg, hogy e rejteken
át én és vendégeim elmenekülhessünk. A római társaság tejszine van
itt halálveszélyben.</p>
<p>– Marquisné! Ha én önöket, egész vidám társaságukkal együtt a
kandallómon, hálószobámon, valamennyi termemen keresztül, a
lépcsőkön át, a kapumon keresztül bocsátom, akkor én tökéletesen
megosztom önnel a mai ünnepélynek a dicsőségét. Ez azonban hát csak
az én bajom: megtehetem. De mit nyernek önök vele? Az a nép, mely a
Cagliari-palota piaczfelőli részét ostromolja, bizonyosan a Tiber
felőli részét is ellepte, csakhogy épen a nyomorult «condannata»
ablakait nem verik be. De a mint az ön jelmezes vendégei az én
kapumon keresztül kilépnek az utczára, ugyanazon sárkány torkába
futnak bele, a melyiknek a másik feje elől elmenekültek. S ez már
az önök baja.</p>
<p>– Hallgasson rám. Sem az ön bajáról, sem a mi bajunkról nincs
szó. Nem szándékozom az egész társaságomat önnek a termein
végigrohantatni. Egy cselédjének <span class="pagenum"><a name=
"Page_207" id="Page_207">-207-</a></span> sem szabad megtudni
semmit. – Önnek a hálóterméből nyilik a fürdőszobája. Ha az
ónmedenczét félretolják, az alatt találnak egy vas csigalépcsőt. Ez
is egy szép asszony furfangos találmánya, ki börtöne
keresztülfúrásán törte fejét holtig. Ez a lépcső levisz a nagy
vízvezetékbe, mely a palota szegletén levő szökőkút kedveért lett
építve: e vízvezetéki alagúton át a Fontana di Trevi épületébe
lehet jutni.</p>
<p>– Hogyan? kiálta fel, rejthetlen diadallal, Blanka. A cloakán
keresztül! a hol a patkányok laknak! A herczegek és
herczegasszonyok; a szinpadi királynők, a parlamenti celebritások,
a népszónokok, a művészek, a félistenek! A cloakán keresztül!
saját, atlaszczipős lábaikkal, mint a patkányok, mint a tolvajok,
meggörbített háttal, lehúzott fejjel, térden, négykézláb. Ez igazán
fölséges ötlet öntől, marquisnő! Szebb cotilionnal be nem lehetne
fejezni az ön tánczvigalmát. – Ámbár nekem pokoli kedvem volna ma
rossznak lenni! És önöket mind engedni, hogy legyenek mind
martyrjaivá – a szent ügynek.</p>
<p>A szép Cyrene szemében olyan tűz villogott, minőt az éhes sakál
szikráztat a hozzá rugó szép czebra felé. Valami kegyetlen
gondolatja volt: – nem az, hogy egy szökéssel átugorjék a
zsarátnokon, s a milyen erős ő gyönge felével szemben, azt
tehetetlenné tegye, s az utat erőszakkal nyissa meg. Nagyobb erővel
is rendelkezett ő.</p>
<p>Büszkén fölemelte fejét, állig betakarva magát prémes
palástjával.</p>
<p>– Az is megtörténhetik, herczegnő; mondá kevélyen. Az indítvány
tőlem jött, asszonytól: futásra. De vannak vendégeim között férfiak
is, a kik egyébhez is értenek. Azok közt egy derék, bátor művész
Magyarországból, a ki azt indítványozta, hogy a férfiak vegyék elő
Cagliari fegyvertárából a fegyvereket, s álljanak az ajtó
védelmére. Ő testével fogja védeni a társaságot, melyben gyönge nők
is vannak. Az első kardot ő választotta ki.</p>
<p>Blankának a szivét mély fájdalom lepte el egyszerre.
<span class="pagenum"><a name="Page_208" id=
"Page_208">-208-</a></span></p>
<p>Tehát mégis eljött ide!</p>
<p>Eljött mulatni a világ leányaival!</p>
<p>És most azokért, a kiknek nevető arczába visszanevetett, képes
fegyvert fogni, ölni és meghalni! – A férfi, a ki azon nők miatt,
kiknek könyező szeme az ő könyeinek felelt, nem tudott fegyvert
ragadni, azt mondá: a boszúállás istenek bűne, állatok erénye; az
most ezekért a nőkért széttépett testével tud áldozni! tud bűnös
istenné, erényes állattá lenni!</p>
<p>Oh mily keserű lett e gondolattól az egész élet, az egész
világ!</p>
<p>Nehány pillanatig az a gondolat kísértett lelkében, hogy haljon
hát meg, ha ide jött! veszszen el a többivel együtt, ha ezt a
halált választotta magának; hanem aztán elcsüggedt minden erélye,
minden ruganyossága lelkének, ki volt kezéből véve a fegyver.</p>
<p>– Jól van. Én keresztül bocsátom itt önöket. És aztán arra
gondolt, hogy menjen hát ez az alak is a többiek útján. Szennyesebb
nem lesz már abban a cloakában, mint a milyen lett ezen éj
tivornyáitól. S a ki eltünik e földalatti úton előle, az soha
többet az égen keresztül sem jöhet vissza hozzá, a hogy eljárt
hozzá eddig, mint álom, mint ideál.</p>
<p>Tehát hadd fussanak a patkányok!</p>
<p>Blanka fogta az extincteurt s elparáholta vele a
zsarátnokot.</p>
<p>– Bejöhet marquisnő.</p>
<p>Caldariva herczegnő átlibbent a kandallón, s palástját felemelte
e perczben. Meglátszott, hogy lábain csak sandal van; semmi más.
Talán mythologiai jelmezt választott.</p>
<p>– Csináljon ön sötétet a hálótermében s bocsássa le az alcoven
kárpitjait, hogy a keresztülvonulók ne tudhassák meg, hol járnak.
Egy lámpát helyezzünk el a fürdőszoba ajtajába, hogy oda
találjanak.</p>
<p>Úgy tettek.</p>
<p>A fürdőszobában egy remek vésművü fürdőmedencze <span class=
"pagenum"><a name="Page_209" id="Page_209">-209-</a></span> állt,
tömör ónból. Azt négy férfi sem birta volna helyéről elemelni.
Oldalt a falban két rézcsap, mint szokás, meleg és hideg víznek.
Blanka annyit tudott, hogy erre a czélra valók.</p>
<p>A marquisnő aztán megtanította arra is, hogy ha az egyik csapot
nem elfordítják, hanem benyomják a falba, akkor a nehéz fürdőkád
félre fordul a talpán s egy kerek nyilást hagy tárva, melynél a
csigalépcső kezdődik. A másik csap megint, épen úgy betolva,
visszacsúsztatja a helyére a medenczét.</p>
<p>Mennyi titka van ennek a háznak! Ha ezek a rejtekek beszélni
tudnának!</p>
<p>Künn egyre dühösebb volt az ostromló zaj, a vastáblák zuhogása,
a kapu döngése, az emberordítás. Még egy dologra kellett
gondolni.</p>
<p>«Hányan lesznek a földalatti utazók?»</p>
<p>«A cselédséggel együtt hatvanöten.»</p>
<p>«Annyi szál gyertyát kell számukra ide készíteni. A bányászok
gyertyával járnak.»</p>
<p>Az is megtörtént: több viasztekercs el lett osztva annyifelé. Az
út nem hosszú.</p>
<p>– Siessenek! mondá Blanka lázas izgatottsággal s felé se nézett
az eltávozónak.</p>
<p>Hanem a mint egyedül maradt, a leeresztett alkoven-kárpit mögé
elrejtőzött s onnan leskelődött kifelé.</p>
<p>Meg lehet azt neki bocsátani. Volt, a kire lessen!</p>
<p>Az a látvány sokszor fel fogja még riasztani álmaiból!</p>
<p>Képzelete ily képeket nem mutatott még soha, mint a minőknek
káprázatos sora most végigvonult előtte.</p>
<p>Az egész terem sötét volt, de az ajtóból kiderengő lámpafényben
mint a camera obscura fénytányérjában, minden alaknak meg kellett
jelenni, a míg a kandalló üregétől a fürdőszoba ajtajáig
jutott.</p>
<p>És Blanka látta egy halálriadaltól szétrobbantott orgia
alakjait: egyenkint, párosával megjelenni és elfutni maga előtt.
Világ bölcsei, magas polczokon álló férfiak, a lehúzott
<span class="pagenum"><a name="Page_210" id=
"Page_210">-210-</a></span> czipőkkel kezükben s biborpalástjukkal
a hónuk alatt; – jöttek és futottak.</p>
<p>Tarka harlekinok, viaszsárga ijedt arczokkal, kimeredt
szemekkel; – jöttek és futottak.</p>
<p>Egymást czipelő párok, kik közül az egyik részeg, vagy ijedtében
elájult, mindenféle groteszk összekapcsolásban, nem nézve, kezénél,
lábánál fogva hurczolják-e egymást? – jöttek és futottak.</p>
<p>Egy satyr-alak úgy vitt egy nőt, hogy a két kezét a nyaka körül
fonva, a hátára fektette hanyatt s a nő danolt.</p>
<p>Egy másik, egy athletai férfi, a vállára vetve vitt egy
nőalakot, annak az öltönye foszlányokban, haja felbomlott fürtökben
lógott le utána.</p>
<p>Mind végig futottak a bűvlámpa fényében, rettenetes torzalakjai
a szemérmetlenségnek és a rémületnek.</p>
<p>Egy oly részeg volt, hogy dalolni akart. Társai befogták a
száját, hogy el ne árulja menekülésüket, úgy hurczolták magukkal,
dühös küzdelem közt.</p>
<p>Aztán megint: ott vonaglott egy rémült nő, ki kétségbeesett
erőfeszítéssel hurczolt karjánál fogva egy férfit a földön, a ki
nem tud lábra állni.</p>
<p>Blanka szívszakadva leste: hát «ő» kit fog az ölében hozni?
bortól ittas, ijedtségtől alélt, förtelemtől megtört élő alakot?
Olyan soká késett; – olyan hátramaradt!</p>
<p>Számlálta a ködfátyolkép alakjait: már negyvenen, már ötvenen
futottak előtte keresztül. Csaknem mindegyik elbukott a kandalló
párkányában, a mit a sötétben nem látott a lába előtt s káromkodva
tápászkodott fel újra. Kaczajra ingerlő torzkép a borzalom
közepett. Ő még sem jön! – Igaz! hiszen ő testével védi a többiek
futását. Ő a bátor. A hős!</p>
<p>Most már a vendégek száma elfogyott, a cselédek következnek. A
bérruhák futnak. Fejükön, hátukon batyuval. Ketten egy-egy ládát
czepelve. Abban bizonyosan a Cagliari-kincsek vannak. Egynek a
hátán abroszba csomagolva az asztali ezüstnemű; étszerek,
girandolok, süteménypolczok, <span class="pagenum"><a name=
"Page_211" id="Page_211">-211-</a></span> virágtartók. Egy-egy
megáll, iramodás közben kiinni a tartalmát a boros palaczknak, a
mit lekapott az asztalról. Csak Manasse nem jön még.</p>
<p>Igaz! hiszen még a szép Cyrene is hátra van.</p>
<p>Ki lenne az ő társa más?</p>
<p>A szép Cyrene a házi asszony. Neki utoljára illik maradni.
Bezárni hátul az ajtót. Az utolsó férfi, a legjobb férfi, a házi
nőnek, a legbátrabb nőnek kisérője lehet csak.</p>
<p>Már észrevehető időköz telik le, s nem jön a kandallóból elő
senki.</p>
<p>Egy ágyúdörgéshez hasonló robbanás hangzik odakünn, mely
megrázza az ablakokat.</p>
<p>Az ostromlók petárdát tettek a kapu alá s a tűzgéppel
kivettették azt sarkaiból. A diadalüvöltés hirdeti, hogy urai
lettek az ostromlott bejáratnak. Puskalövések hangzanak közbe.</p>
<p>Most kilépett a sötét üregből az utolsó alak:</p>
<p>A szép Cyrene.</p>
<p>Megáll a kandalló előtt s egy lábnyomására bezáródik háta mögött
a csapóajtó; a phönix ott ragyog ismét a helyén.</p>
<p>Blanka eléje lép a kárpit mögül.</p>
<p>– Nincs több? kérdi.</p>
<p>– Utolsó vagyok, felel a hölgy.</p>
<p>– Hát «ő»? Elesett-e?</p>
<p>– Itt sem volt. Válaszol gúnymosolylyal a delnő. Azért mondtam
csak, hogy itt van, hogy öntől kierőszakoljam az átbocsátást.</p>
<p>Blanka szivére nyomta kezét s felüdülten sóhajta, mint a ki egy
gonosz álomból ébredett.</p>
<p>Ekkor odatoppant elébe a délczeg Vénus-alak s ezt súgá oda
neki:</p>
<p>– Jól imádkoztatok a ti külön Isteneteknek, hogy el nem jöttetek
a meghivásomra. Én elvesztettelek volna egyiteket a másitok által s
megtartottam volna magamnak <span class="pagenum"><a name=
"Page_212" id="Page_212">-212-</a></span> mind a kettőt! – Ne
lássuk egymást az életben többet! – Adósod nem maradok a
megszabadításért. – Fogd ezt a levelet! Ki vagy vele fizetve, úgy
hiszem!</p>
<p>S midőn a levelet átnyujtá Blankának, karját elővette a bő
prémes palást alól, s ez a kar meztelen volt egész vállig.</p>
<p>Egy percz mulva ő is eltünt.</p>
<p>Blanka sietett a fürdőszobába, a lépcsőtorkolatot az
ónmedenczével ismét elzárni. Alulról, a mély hosszú alagútból
rejtelmes zsibongás zűrhangja tört elé. A patkányok morognak.</p>
<p>A medencze helyére fordult. – Aztán csend lett.</p>
<p>Blanka a lámpafénynél elolvasá a levélkét, a mit a marquisnőtől
kapott. Erőteljes férfiirás volt. Csak három sor.</p>
<p>«Marquisnő! A meghivást köszönöm; de én a Cagliari-palotát
kerülöm.</p>
<p class="right">Adorján Manassé.»</p>
<p>Térdre omlott a levéllel. – Van egy Isten!</p>
<h3>XXVII.</h3>
<p>Nem volt most idő az ábrándozásra. A palota másik felében
tomboltak az ostromlók.</p>
<p>A felől meg lehetett győződve a herczegnő, hogy a berontó
tömeget nem a politikai vak szenvedély vezeti most, hanem tiszta
szívből jövő, őszinte rablási vágy. Azokat az uri társaság
gyémántjainak csillogása bőszítette fel, s a Cagliari herczegek
felhalmozott ezüstjére haragudtak ők meg.</p>
<p>Hanem ez vigasztalásnak elég rossz volt.</p>
<p>A győztesek, mikor nem fogják találni sem a gyémántokat, sem az
ezüstféléket, keresni fogják, hogy mindaz hova lett? s nem
nyugosznak meg abban, hogy miután a tükrök össze vannak törve, s a
butorok szét vannak hasogatva, <span class="pagenum"><a name=
"Page_213" id="Page_213">-213-</a></span> azzal a munka be van
fejezve, hanem kiváncsiak lesznek megtudni, hogy az üldözöttek
merre menekülhettek el? S még megtalálhatják az összeköttetést a
két palotaszárny között.</p>
<p>Meg kellett tudnia, hogy a marquisnő nem hagyta-e nyitva saját
hálószobája felől a rejtekajtót?</p>
<p>Hogy tudja azt meg?</p>
<p>Nincs olyan megbizható cselédje, a kit odaküldhetne. Ha volna
is: azok most elő nem jönnek még az «Angelus» csengetésre sem.
Cselédjei közül, a kinek most igen nagy a bátorsága, az az ágyában
fekszik, s a kié kisebb, az az ágya alatt.</p>
<p>Magának kellett rászánni magát, hogy belépjen az ismeretlen
helyiségbe, a hol soha sem volt, s a hova nem volt szabad
szövétneket vinnie magával, mert elárulta volna a födött folyosó
üveges arkadjain keresztül az udvarra betörő tömegnek, hogy a két
palota közötti átjárás nyitva van.</p>
<p>Azonban a veszély nagysága, a magárahagyatottság érzése erőt
kölcsönöz: a herczegnő fölnyitotta a csapóajtót s belépett az
ismeretlen folyosóba, melyen át eddig csak ellensége járt
hozzá.</p>
<p>Nem volt az sötét. Az udvarról fáklyafény világított föl, jól
kivehette nála a korridor hosszában elvonuló freskófestményt, egy
bacchanalt, Ariadne fölvonulásával.</p>
<p>A folyosó végén egy nagy falapra festett kép volt: a gnidiai
Venus templomának bejáratát ábrázoló. E templomajtó volt a tulsó
kandallólap hátrésze; az ajtó boltivét befutotta a festett
borostyán. E folyondárlevelek egyike megmozdítható volt. Az alatt
volt a kulcslyuk.</p>
<p>Blanka megállt hallgatózni. A hálószobában még nem volt semmi
zörej, semmi lárma. Még ide nem törtek be.</p>
<p>Rátalált a jelzett zöld márványlapra. Megkisérté azt lábával
lenyomni. Nem mozdult az. A csapóajtó be volt zárva.</p>
<p>A veszély leleményessé tesz. Blanka egy hajtűt dugott
<span class="pagenum"><a name="Page_214" id=
"Page_214">-214-</a></span> bele a kulcslyukba s le hagyta azt
hullani a mesterséges zárba. Most azt a saját kulcsával sem lehet
többé kinyitni, hacsak az egész falat szét nem bontják,
kandallóstul együtt.</p>
<p>A felől tehát bizonyos lehetett, hogy a Caldariva marquisnő
lakosztályából az övébe át nem jöhetnek. De hátha észreveszik a
menekültek útját s az udvarról egyenesen felhatolnak az összekötő
karzatra! Ahhoz csak lábtók kellenek. Ennek a nyitott arkadjait
csupán egy vékony aranyozott rácsozat takarja.</p>
<p>Ott maradt kémlelődni.</p>
<p>Kétfelé figyelhetett. Le az udvarra. És oldalt, a
hálóterembe.</p>
<p>Az udvaron tüzet raktak az emeletről lehajigált butorok tört
darabjaiból s a tűz körül tánczolta a tarantellát két pár; egy
fekete szemöldökű, szétszórt hajú mænade, egy délczeg,
Antinous-alakú romagnai kecskepásztorral; meg egy fiatal
gyermek-arczu leány egy púpos hátú, satyr-alakú ficzkóval. Egy
dudás, meg két tamburinos verte és nyeggette a tánczzenét, a nézők
biztatták őket a lasciv mozdulatokra; a hátul tolakodó tömeg
közbekiáltott: Halál a bíbornokokra! Le a pápával!</p>
<p>És Blanka veszedelmes kiváncsisággal nézte ezt az aranyos rácson
keresztül. Egy utczasuhancz a pillér faragványain odáig
felkapaszkodott, hogy a borzas fejével csaknem előgetett neki.</p>
<p>És Blanka arra gondolt, hogy miért nem láthatja ezt a jelenetet
Manassé? Milyen festői tanulmány volna neki e két tánczoló pár!</p>
<p>Egyszer aztán elvonták figyelmét a csapóajtón keresztül hangzó
szavak is. A betörők elhatoltak a hálóterembe is. Szörnyű volt
káromkodásuk, hogy nem találták se a vendégeket, se a ház
kincseit.</p>
<p>Blanka hallott olyan beszédet, a milyen még soha nem érinté
füleit: káromkodást. Az uraságok igen őszintén kimondák a
véleményüket e tekintetben, s minthogy az <span class=
"pagenum"><a name="Page_215" id="Page_215">-215-</a></span>
igazhivőnek az által is illik magát megkülönböztetni a hitetlen
mahomedántól és a zsidótól, hogy mikor káromkodik, se feledkezzék
meg a hiszekegyje alaptételeiről s sorba szidja azokat a
szentségeket, a miket a pogány nem szidhat: annálfogva a herczegnő
fültanúja volt egy olyan litániának, a milyenért érdemes volt
Rómába jönni, hogy meghallja.</p>
<p>Reszketett, hogy rátalálnak jönni a rejtekajtó titkára.</p>
<p>Pedig nagyon közel voltak már hozzá.</p>
<p>«Ebben a kandallóban nincsen tűz!» – mondá egy hang.</p>
<p>«A kürtőn keresztül szöktek meg!» – kiálta a másik.</p>
<p>S már hozták a lábtót, hogy felmászszanak a kürtőbe, midőn egy
hang diadalmasan ordíta fel: «e scoperto!» (fel van fedezve!)</p>
<p>Blanka megrettent. De még nem futott el. Tovább
hallgatózott.</p>
<p>«Merre menekültek?»</p>
<p>«A fürdő-szobán át!»</p>
<p>Azt hitte, el van veszve.</p>
<p>De mégis tovább hallgatózott.</p>
<p>És aztán a későbbi szavakból megtudta, hogy elvonult a feje
fölül a veszély.</p>
<p>A marquisnő hadvezérnek született. – Gondja volt rá még a
futásában is, hogy hadserege visszavonulását fedezze. Az ő
fürdőszobájából is kanyargott le egy csigalépcső egy földalatti
alagútig, de ez a palota levezető csövei számára volt építve s a
földalatti utazót a cloaca maxima földalatti üregeibe kódorgatta
el. Az rettenetes kijárás volt.</p>
<p>«Utánuk!» ordíták a betörők. «Fáklyákat!»</p>
<p>«A cloaca maximában utolérjük őket!»</p>
<p>«Legalább szép haláluk lesz!»</p>
<p>E csel által a marquisnő hamis nyomra vezette az üldözőket s
most ezek mindaddig, míg a dögletes földalatti üregeket
összeszaladgálják, időt engednek az üldözötteknek <span class=
"pagenum"><a name="Page_216" id="Page_216">-216-</a></span> az
elmenekülésre. Ott pedig nem találnak egyebet patkányoknál.</p>
<p>De mi lesz, ha megint visszatérnek? Sárosan, vérszomjasan,
kincséhesen, s megtudják, hogy rá voltak szedve?</p>
<p>Ez eltart napokig; mert a föld alatti Róma nagy birodalom. A
kiket a labyrinth elnyel, egyhamar nem adja vissza.</p>
<p>Blanka azzal a megnyugvással térhetett vissza hálószobájába,
hogy a föld alól kitört borzalom ismét levezető csatornájára
talált, s visszaomlik a föld alá. A condannata az alatt alhatik
nyugodtan a maga lakosztályában. Róla azt tudják, hogy se nem
bűnös, se nem gazdag.</p>
<p>De soká még sem maradhat titokban, hogy a Caldariva marquisnő
Astarte-ünnepén jelenvolt vendégeknek ő nyitott menekülési utat.
Azok, hatvanöt ember, s köztük huszonöt cseléd, ha elfutottak is
Rómából, el fogják mondani, hogy a Trevi-kút vízműveinek épületein
menekültek meg, ha minden egyéb sötétben maradt is előttük, s a hír
visszaszivárog a nép közé. Napok mulva az ő lakosztályát fogják
megtámadni s megszabadított ellenségeért ő rajta állanak
boszút.</p>
<p>Neki el kell menekülnie a palotából, el Rómából, hová emberi
itélet lánczolta, irgalmat nem ismerő, mint maga a fátum!</p>
<p>Lehetetlen, hogy azok, a kik a lánczokat ráverték, fel ne oldják
azokat ily fenyegető veszélylyel szemben, ily rendkivüli nyomások
alatt! Alig várta a reggelt, hogy menekülési kisérletét
megkezdhesse.</p>
<p>A következő reggel azonban új rémségeket hozott, a mik még
felülmúlták az éjszaka borzalmait.</p>
<p>Már kora szürkülettel (s a novemberi regghajnal igazán szürke)
elkezdtek szabályosan sorakozott néptömegek nyomulni a Quirinál
felé. Blanka láthatta őket ablakából.</p>
<p>Parasztok, polgárok, nemzetőrök, karöltve minden egyenruhájú
katonákkal, egész széltében elfoglalva az utczát, vonultak a ködön
keresztül, zászló helyett póznára <span class="pagenum"><a name=
"Page_217" id="Page_217">-217-</a></span> tűzött táblákat vittek
magasra emelve, azokra voltak irva a nép jelszavai és jelöltjei,
kiknek kormányra jutását követelték.</p>
<p>Blanka ** grófnőhöz akart menni; de gondolni sem lehetett rá,
hogy most az utczán valaki kocsival járhasson.</p>
<p>Még a cselédek közül sem akarta senki elhagyni a házat.</p>
<p>A Circolo popolare kedvencz szónokai megkisérték a néphez
beszélni. Mintha a viharnak beszéltek volna, az ár magával ragadta
őket.</p>
<p>A pápa udvaronczai, az aranyos legyek, szétfutottak a
Vatikánból, csak a bibornokai, a külhatalmak követei maradtak vele,
s mintegy száz testőr, a kik megmaradtak élethalálra híveknek. A
nép ugyanazon a téren, hol husvét napján az áldást viszhangozta,
mennydörögve követelé most a harczot és a radikális kormányt.
Ugyanazon emberpyramidok tornyosulnak fel a dioscur szobor körül
most is, a mik akkor.</p>
<p>Délfelé puskaropogás vegyül a népkiáltozás zajába.</p>
<p>A Quirinal felől rohannak vissza rendetlen zavarban a tömegek,
összekeveredve, s rémkiáltások hangzanak: «A svájcziak öldöklik a
népet! Fegyverre!»</p>
<p>S azután visszatódul megint az áradat, nemzetőrök,
szabad-csapatosok, carabinierik lőfegyverekkel, s a puskaropogás
állandóvá lesz.</p>
<p>Véres sebesülteket visznek végig az utczán, a nép átkozódásai
közepett.</p>
<p>Blanka látja ablakaiból, hogy másznak föl az emberek a
háztetőkre s onnan lövöldöznek be a Vatikán ablakaiba.</p>
<p>Dob pörög. Egy csapat carabinieri közelít, élén a tegnapi est
egyik hőse: az ezredes, a ki a gyilkosokkal összecsókolózott.</p>
<p>Azt hiszi, hogy jó barátok lettek az által s elkezd nekik
szónoklatot tartani.</p>
<p>«Ejh! mit hallgattok itt erre a fecsegőre?» kiált föl egy
<span class="pagenum"><a name="Page_218" id=
"Page_218">-218-</a></span> hang a tömegből. «Le vele!» – S azzal
elkezd rohadt narancs és záptojás özönleni a népszónok fejére. Az
betört orral bukik le lováról. Hamar megkapta jutalmát tegnapi
érdemeinek!</p>
<p>Ez is Blanka szemeláttára történt.</p>
<p>A néptömeg elvitte a carabinieriket is.</p>
<p>Már alkonyodni kezdett.</p>
<p>Most nehéz jármű gördülése hallik. Mit hoznak? Egy ostromágyút.
A nép maga vontatja azt. Visító gyermekcsapat tolja előre a
kerekeket.</p>
<p>Blanka látja, hogy állítják fel a pápa és az istenek házával
szemközt; megtöltik és oda irányozzák a kapura.</p>
<p>Ekkor egy óriási termetű férfi, jobbra-balra taszítva az előtte
állókat, útat tör magának az ágyúig, s mikor már a veres sipkás rá
akarja tenni a gyujtólyukra a kanóczot, odaveti széles mellét az
ágyú torka elé: «no hát lőjj!»</p>
<p>Ez a becsületes ember volt Torre mérnök. Tiszta vérű demokrata.
Hanem azért nem tűrhette, hogy a Vatikán ellen az ágyút
kisüssék.</p>
<p>Akadnak követői, a kanóczot kicsavarják a tüzér kezéből s
eltapossák a sárban; mások megint felkapják s újra meggyújtják
azt.</p>
<p>Ekkor egyszerre új mozgalom támad; a Quirinal felől megindul a
nép, az eddigit még százszor fölül múló rivalkodással, s a lövések
megtízszereződnek. De már ez örömrivalgás, már ezek üdvlövések.</p>
<p>«A pápa megadott mindent! Éljen a radikál miniszterium! Éljen a
pápa! Éljen a háború!»</p>
<p>S az ujjongó néptenger visszatolja az utczák emberfolyamait, s
következik a nagy ölelkezés.</p>
<p>A vihar az egyik égsarktól a másik felé fordul, s forgószelet
támaszt az emberi társaságból, melyben az emberi ész elveszti
tájékozottságát. Még a vezető férfiak sem tudják már, merre
mutatnak a csillagok.</p>
<p>Hát még egy szegény, magára hagyott asszony, a kinek mindehhez
nincs semmi köze! <span class="pagenum"><a name="Page_219" id=
"Page_219">-219-</a></span></p>
<p>Este ki volt világítva a város a nagy öröm végett. Blankának is
lámpákat kellett rakni az ablakaiba, mint a ki segít örülni.</p>
<p>A hirlapok is megérkeztek aztán. Jó dolguk volt most a
szerkesztőknek. Háromszor akkora betűkkel nyomtatták a híreket mint
máskor.</p>
<p>Hogy harczolt az «egyetlen egy ember», a nép, a százkezű óriás
(a száz testőr) ellen, bátran küzdve déltől napestig. Meg is ölt –
egy bibornokot. Az ott adta át lelkét Istennek a pápa térdein
fekve.</p>
<p>Hát Rossi? A meggyilkolt Rossi? – Arról nem beszélt a krónika
többé. A nagy tengeridő alatt – tegnaptól máig, – teljes
feledékenységbe ment a neve. – Útjában volt mindenkinek: a
forradalomnak és a reactiónak. (Egy önzetlen, hazáját szerető
polgár!) Ő volt a fonál, melyen Damokles kardja függött. Ha már
lezuhant a kard, ki emlékeznék az elvágott fonálról? – Annyit még
feljegyezett valamelyik lap harmadnap is kapcsolatban Rossi
esetével, hogy Livornóban díszlakomát tartottak – az orgyilkos
tiszteletére.</p>
<p>Most már el volt határozva Blanka, hogy Rómát elhagyja minden
áron.</p>
<p>Neki nincsenek sem ágyúi, sem néptömegei, hogy azokkal
kimozdítsa szilárd talapjaikból a világot tartó oszlopokat; neki
csak könyei vannak és esdeklései; talán azok is megindíthatnak
valamit: egy szívet, mely nincs kőből.</p>
<p>A következő napokon már meg lehetett kisérteni az utczára
kikocsizást.</p>
<p>A Cagliari-palota kapuja már be volt támasztva, s előtte
fegyveres nemzetőr állt, megakadályozva a bemenetelt, hanem Blanka
tudta azt jól, hogy a cloaka felől nyitva a bejárás. A mult éjjel
is átment hallgatózni a folyosón a csapóajtóig s hallotta, hogy
járnak-kelnek odabenn; nyitogatnak, feszegetnek, dörmögnek,
kopognak! dolgozik folyvást titokban most már nem a ribellione,
hanem csak a ladronaja. <span class="pagenum"><a name="Page_220"
id="Page_220">-220-</a></span></p>
<p>S neki tudnia kell azt, hogy őt csak egy rejtekajtó választja el
tőlük.</p>
<p>** grófnőt sietett fölkeresni. Az igen roszkedvű volt. Alig
akart vele szóba állni, arra a kérésére, hogy vesse magát közbe a
világ uránál egy szegény eltaposott féreg végett, hogy engedje őt a
«maga földébe» elbujni. Ne tegye vele azt, a mit tesznek az emberek
egy pillangóval, a kit odaszúrnak gombostűvel rovargyűjteményük
falához s rábizzák, hogy vergődjék, míg meg nem hal. Engedje őt
hazamenni szegény hazájába. – A grófnő csak vállat vont. – Azt
mondta, hogy neki és párthíveinek semmi befolyásuk többé a
Vatikánban az utóbbi napok eseményei óta. A pápa a forradalmárok
karjai közé vetette magát.</p>
<p>De Blanka oly kétségbeesetten tudott előtte könyörögni, hogy
elvégre hajlott a kérésére és megigérte, hogy még ma elmegy a
Vatikánba s személyesen szól Blanka mellett. Látogassa meg őt
másnap ismét.</p>
<p>Blanka ezen az éjszakán is aggódva leste a szomszédban kótogó
alattomos zajt; de annál még nagyobb veszedelem is várt reá.</p>
<p>Következő reggel a komornyikja azt jelenté, hogy az ő palotája
kapujára is fel van irva ez a három betű: C. D. T.</p>
<p>«Mit jelent ez a három betű?»</p>
<p>«Casa dei traditori.» (Az árulók háza.)</p>
<p>Valami bölcs nemzetgazdász ugyanis azt a mulatságot szerezte
magának, hogy a megindítandó háború költségeire az «árulók
vagyonának» elkobzását indítványozá, s az illető házakra, mint
valami helyszinelési jegyzéket rótta fel azt a három veszedelmes
betűt.</p>
<p>El lehet gondolni, hogy az ilyen megjegyzett háznak a lakói
milyen jól érezhették magukat.</p>
<p>Blankának két nőcselédje még az nap elkérezkedett – haza az
anyjához. Mind a kettőnek volt egy haldokló anyja. S a kertésze
kikérte a bizonyítványát: azt mondta, új kertet alapítani
szegődött. El is költözött délig. <span class="pagenum"><a name=
"Page_221" id="Page_221">-221-</a></span></p>
<p>Félt már itt maradni a cselédnép is.</p>
<p>A kocsisokat csak folytonos alkohol-befolyás alatt lehetett
megnyerni, hogy el ne szökjenek.</p>
<p>Korábban az etiquette által engedett látogatás határidejénél
meghagyá Blanka az inasának, hogy fogasson be.</p>
<p>A jó ember azt a tanácsot adta a herczegnőnek, hogy a mai
felfordult világban sokkal czélszerűbb mindenkinek egy számozott
bérkocsival járni az utczákon, hogysem mint a saját czimeres
hintaján, s egyenruhás kocsissal a bakon.</p>
<p>Blankának erre egy gondolat villámlott át a lelkén.</p>
<p>– Igaza van önnek. És akkor önt is jobb lesz nem vinnem
magammal.</p>
<p>Ennek meg épen nagyon megörült az inas.</p>
<p>Blanka tehát legegyszerűbb öltözetét vette magára s esernyővel a
kezében elindult egyes-egyedül az utczán.</p>
<p>Nem messze a téren álltak az egylovas fogatok hosszú sorban.</p>
<p>A legelső bérkocsist megszólította,</p>
<p>– Ismeri ön ** gróf lakását? A * követségi palotát?</p>
<p>– Hogy ne ismerném? Az éjjel adtunk neki macskazenét.</p>
<p>– No hát odahajtsunk.</p>
<p>A követségi palotába alig akarták beereszteni a herczegnőt,
minthogy csak bérkocsin jött és egy-fogatún. Fel kellett küldenie
névjegyét, hogy megnyiljanak előtte az ajtók.</p>
<p>** grófnő még fagyosabb volt hozzá, mint tegnap.</p>
<p>– Ő szentsége hajthatatlan! – Kérésemet ingerülten elutasítá. –
«A politikai változások a polgári perekben hozott itéleteket meg
nem másíthatják. – Kire mi rá van mérve, azt el kell viselnie. – Ha
mi nem félünk az oroszlánok barlangjaiban lenni Dániellel, más se
legyen kishitű. – A biró maradjon székében, az elitélt a
börtönében. – Több asszony is van még Rómában. – Egyébiránt a nép
haragjától ne féljen senki. – Az engedmények <span class=
"pagenum"><a name="Page_222" id="Page_222">-222-</a></span>
megadattak, megtartatnak s a nép boldog lesz és megelégedett. –
Béke legyen veletek, s nekem is hagyjatok békét.» – Ez volt a
válasza.</p>
<p>– Lehetetlen! Lehetetlen! Lehetetlen! Szólt a szerencsétlen
asszony, kezeit tördelve. – Engem az utczán megtámadnak, lakásom
falát aláássák; kapumra ráirják a proscriptiót; cselédeim elfutnak
tőlem, nem mernek nálam maradni. Félek. Iszonyodom! Egyedül vagyok
hagyva. Nincs egy lélek, a kihez, ha megtámadnak, oltalomért
fordulhassak. Éjjel nem merek lefeküdni. És énnekem semmi közöm se
Rómához, se népéhez. Rossit, a ki egyetlen pártfogóm volt,
meggyilkolták s a gyilkost ott tánczoltatta körül a nép az ablakom
alatt. Félig megvagyok már tébolyodva. Egészen megleszek, ha még
itt kell maradnom. Lehetetlen, hogy a szentatya ezt mondta
volna!</p>
<p>– Ha nem hisz nekem herczegnő, kérdezze meg tőle ám maga! Szólt
a grófnő hidegen s ez volt búcsúszava a herczegnőhöz.</p>
<p>Blanka kisírt szemekkel tért vissza kocsijához.</p>
<p>– S s s s s s s! mondá neki a bérkocsis. Törölje le a könyeit,
asszonyom. Mai nap az utczán sírni a népfenség elleni tüntetés!
Hová hajtsak?</p>
<p>– A Vatikánba.</p>
<p>– Ma csak a régi pénzek gyűjteménye látható.</p>
<p>– Én a pápát akarom látni.</p>
<p>– No az is régi pénz!</p>
<p>Tökéletesen jó sejtelme volt Blankának, mikor azt mondta, hogy
lehetetlen volt a pápának ily választ adni az ő kérelmére. **
grófné elő sem adta az ő kérelmét neki, és így nem is
válaszolhatott az rá semmit.</p>
<p>** grófnőnek volt valami oka azt így adni elő, a mit majd megtud
Blanka nem sokára. Az ő kétségbeesett, elutasításáról panaszkodó
arcza beleillett valami tervbe – staffagenak. A Vatikánban egy óra
hosszat járt-kelt egyik ajtóról a másikra, utoljára megmondták
neki, hogy ő szentsége ma nem fogad el senkit. <span class=
"pagenum"><a name="Page_223" id="Page_223">-223-</a></span></p>
<p>Ismét visszatámolygott a kocsijához.</p>
<p>Most azután csak egy eszméje volt még. Az utolsó pókfonál, mely
az elmerülőt fentartja.</p>
<p>– Ismeri ön a piazza di Colisseon signore Scalcagnato
lakházát?</p>
<p>– Ki ne ismerné signore Scalcagnato lakását?</p>
<p>– A csizmadiáét.</p>
<p>– A népvezérét.</p>
<p>– Tehát vigyen signore Scalcagnatohoz.</p>
<p>– Czipőt akar ön nála venni, vagy egyebet?</p>
<p>– Miért kérdi ezt?</p>
<p>– Azért, hogy ha signore Scalcagnatonak nevezi az asszony, akkor
a czipőt három lirával drágábban fogja adni, mint más különben,
egyebet pedig semmi áron sem fog adni. Ha azonban úgy fogja őt
szólítani, hogy «cittadino Scalcagnato» (polgár) akkor jutányosan
fog nála kapni czipőt is, meg egyebet is.</p>
<h3>XXVIII.</h3>
<p>Blanka megfogadta a bérkocsis utasítását, (ez egyáltalában a
legjobb indulatú néposztály Rómában) s az utczai boltba belépve,
«cittadino Scalcagnato» után tudakozódott.</p>
<p>Erre egy alacsony, virgoncz emberke ugrott eléje a
mellékszobából, kinek úgy jártak a szemei, mintha szüntelen
kémektől őrizkednék s a mint ez a herczegnőt meglátta, hirtelen a
szája elé tette a mutató ujját s lehúzta a fejét a nyakába, a miben
roppant ügyességet fejtett ki.</p>
<p>– Stt! Semmi kérdés! Mindent tudok! Én vagyok «cittadino
Scalcagnato, il calzolajo!» fogja meg a karomat polgártársnő. –
Cittadino Adoriano az emeleten lakik s a lépcső meredek. Minden jól
van.</p>
<p>Blanka bámuló zavarral nézett a kis emberkére, s meg nem
foghatta, honnan tudja ez, hogy őt nem az ő czipész kirakata csalta
be ebbe a boltba, hanem hogy Adorjánt <span class=
"pagenum"><a name="Page_224" id="Page_224">-224-</a></span> keresi?
Talán szokták őt látogatni fiatal ifju hölgyek? Talán épen vár
valakit.</p>
<p>– Stt! inte a polgártárs, észrevéve e kérdőjelt a hölgy arczán.
Ő most nincs itthon. Az atelier meglátható.</p>
<p>Blanka megnyugtatva érzé magát. A becsületes házigazda nem
légyottra jövő dámának nézi őt, hanem művészet-pártolónak, a ki tán
képet vásárolni jön. Mikor a festő nincs itthon, akkor a csizmadia
árulja a képeket, ha vevő érkezik. S meglehet, hogy mikor a
csizmadiának el kell menni a háztól, akkor meg a festő árulja a
czipőket.</p>
<p>Bátran elfogadhatta cittadino Scalcagnatonak a karját, a mire
nagy szüksége is volt; mert a lépcső csakugyan meredeken vitt fel
az égbe.</p>
<p>Kicsi kis padlásszoba volt Manassé lakása; de tisztán tartva.
Egyszerü keményfa butorok benne. A hátterét egészen elfoglalta egy
menynyezetes ágy, melynek tiszta fehér függönyei voltak. A padló
finom római gyékénynyel terítve. Az ablak előtt a festőtámlányon
egy megkezdett kép. Az ablak igen nagy volt, kidülő erkélylyel s
azért különösen kedvező a festőre nézve, hogy fölül messzire kiugró
ernyője volt, mely a felső világosságot enyhítette; alant pedig be
volt futva kuszó rózsával, mely egész télen át zöld marad, s ez meg
az alsó világítást vette el s így épen csak az oly nehezen
szabályozható középvilágítás maradt meg.</p>
<p>Egyszerű, kis, szegény, magános embernek való helyecske volt az;
hanem aztán a kilátás abból az ablakból fejedelmek számára
való.</p>
<p>Előtte a Monte Palatino. A királyok hajdani Rómája. A
legfelségesebb romok, koszoruzva örökzöld cserfákkal. A halhatatlan
falak befutva halhatatlan repkénynyel, s túl rajtuk szeliden
emelkedő dombok cziprussal, piniákkal fedve, s a távolban szakadozó
hegyek, a mik már fehérek a hótól.</p>
<p>Még az idő is kiderült egészen; s az a sötétkék, minden
<span class="pagenum"><a name="Page_225" id=
"Page_225">-225-</a></span> színt megelevenítő olaszországi ég
födte be a tájat, a miről az északi földöv lakójának fogalma
sincs.</p>
<p>Blanka merengve dőlt az ablak párkányára s sokáig elbámult e
képen s az alatt arra gondolt, hogy milyen boldog lehetne az a nő,
a ki ezt a képet nézhetné napestig, míg mellette egy férfi, a ki
imád és imádva van, dolgozik, nem! teremt!</p>
<p>Nagyobb ez a Cagliari herczeg palotájánál.</p>
<p>– Stt! veré fel ábrándozásából cittadino Scalcagnato. Jőjjön el
az ablaktól. Megmutatom önnek a képet.</p>
<p>Azzal odavezeté Blankát az ablakhoz s egy fülkéről félrevonva a
fehér függönyt, diadalt ragyogó arczczal mutatott oda. – Blanka
valóban meg volt lepetve a kép által. Magát látta ott.</p>
<p>Hiszen eltalálni egy arczot emlékezet s egy vasúton felvett
vázlat után, még csak «elismerésre méltó tehetség,» de eszményíteni
a szépet: az már «művészi ihlet!»</p>
<p>Ennek az embernek hivatása van, lángeszével meghódítani a
műszerető világot; nevét halhatatlanná tenni. Jót tett vele a sors,
mikor a rideg diplomatiai pályából kilódította: holt emberré tette,
s újra feltámasztotta. Ime a föltámadás legtökéletesebb példája e
földön.</p>
<p>Blanka a legtisztább gyönyört érezte lelkében: nem azért, hogy
ez az ő képe; – hanem azért, hogy Manasseé.</p>
<p>Cittadino Scalcagnatonak a feje most egyszerre kinőtt a válla
közül, úgy megnyúlt a nyaka büszkeségében.</p>
<p>– Az ára harminczhárom millió háromszázharminczháromezer
háromszázharminczhárom skudi! Egy lirával sem alább! Mondá a
polgártárs, s nevetni kezdett. De aztán hirtelen ajka elé tette az
ujját, mintha ketté akarná metszeni saját szájában a nevetést. –
«Stt!» Egy szót se többet. Mindent tudok. Rendben van minden.</p>
<p>S azzal érthető pantomimikával mutogatott az ujjával majd a
képre, majd a herczegnőre: a miből Blanka megérthette, hogy a
polgártárs ráismert. <span class="pagenum"><a name="Page_226" id=
"Page_226">-226-</a></span></p>
<p>– Stt! Semmi kérdés! Minden jól van. Semmi baj se lesz. A
polgártárs most nincs itthon. De a mikor és a hol kell neki lenni,
akkor és ott fog lenni bizonynyal. Stt! Semmi kérdés tovább! A mit
mondtam, meg van mondva. A csillagok, a nap, hold leszakadhatnak; ő
azért a helyén lesz. Haza mehet polgártársnő. Nem kell
nyugtalankodni. Csak odahaza maradni. Akármi történik is kinn az
utczán. Nem kell se félni, se megijedni. Én mondom! Cittadino
Scalcagnato. Ha tüzes rakéták repülnek is a levegőben, mint nyáron
a fecskék: az mind semmi!</p>
<p>E közben levezette Blankát ismét a földszintre.</p>
<p>– Stt! Jó lesz egy pár czipőt vinni haza, hogy a bérkocsis azt
higyje, ezért volt nálam a polgártársnő. Nem kell bizni senkiben!
Itt van ez a szép vastagtalpú czipő, jó erős varrás: hegymászáshoz,
gyalogoláshoz készítve. A mellett puha bőr és vízmentes, pocsétákon
keresztül lehet vele járni. Jó lesz elvinni. Szükség lehet rá. Épen
a lábára fog illeni!</p>
<p>– De hát hogy tudja ön, hogy ez a lábamra illik?</p>
<p>– Polgártársnő! Nincs-e a «Domine Quo vadis» templomban ott a
Krisztus lábnyoma, a mi a kövön ott maradt? – Nem maradhatott-e ott
egy szentnek lábnyoma a Colossæum homokjában, a mit aztán egy
ájtatos hivő topographice fölvett az albumába s nem elég-e
Cittadino Scalcagnatónak egy ilyen lerajzolt lábnyom, hogy
legtökéletesebben a lábra illő czipőt készítsen utána? Vigye el
megnyugodva.</p>
<p>Blanka egész homlokáig pirult.</p>
<p>– De nincs nálam pénz, hogy kifizessem. Elfeledtem magammal
hozni. Ahhoz vagyok szokva, hogy mindig az inasom fizet. S most
otthon maradt.</p>
<p>– Nem tesz semmit. Majd a számlára teszem. Stt! Tudok mindent.
Semmi szó. Itt van még tíz lira, meg tiz soldi. Ezt én adom
kölcsön. Stt! Találkozunk még egyszer: akkor megkapom. Cselédjétől
ne küldje meg. Ezzel fizesse ki a bérkocsist a piaczon; ne vitesse
magát a <span class="pagenum"><a name="Page_227" id=
"Page_227">-227-</a></span> lakásáig. Tíz lira a díj, tíz soldi a
borravaló. A piacztól gyalog mehet hazáig. Ezt a czipőt kezében
vinni nem szégyen. Ha ezüst vállbojtos inas kiséri önt, akkor
letaszítják a járdáról; ha czipőt visz a kezében, kitérnek előle
udvariasan. Csak semmi szó! «Niente! Niente!» Ebben az egy szóban
benne van az egész olasz nyelv. Ez mindenre jó válasz.</p>
<p>Azzal kivezette a herczegnőt a bérkocsihoz, s még egyszer
megkérve, hogy ha czipőre lesz szüksége, csak az ő boltját keresse
fel, felsegítette őt a bérkocsiba s a míg csak láthatta, mindig a
száján tartotta mutatóujját.</p>
<h3>XXIX.</h3>
<p>Blanka tapasztalá, hogy nagyon jó tanácsot kapott Scalcagnato
polgártárstól. – Egész Róma az utczán volt most. Mindenütt hevesen
vitatkozó tömegek lepték el az utczát. Saját lakása előtt, a Tiber
parton is százával ácsorgott a sütkérező és politizáló néptömeg. Ha
kocsin jött volna a kapujáig, bizonyosan érte volna valami
kellemetlenség, de mert gyalog jött, a kezében egy pár vastagtalpú
lábtyűvel, mindenütt utat nyitottak előtte, s mosolyogva bocsáták
odább. «Povera ragazza!» Szegény lányka!</p>
<p>Mikor aztán hazaért a palotájába: első dolga volt a czipőket
fölpróbálni. Meg kell adni Scalcagnato polgártársnak, hogy nemcsak
a magas politikához értett tökéletesen, hanem a lábtyűkészítéshez
is. Blanka úgy érzé, hogy ezek a czipők, a miket most felhúzott,
olyanok, hogy szinte maguktól mennek. Ők hordozzák a
viselőjüket.</p>
<p>És aztán elgondolkozott rajta, hogy van még ember a világon, a
ki képes arra a gondolatra, hogy a maga választottjának az
arczvonásait hazavigye emlékében s még a lábnyomát is lerajzolja a
nedves homokról, s aztán megörökítse: az arczot festményben, a
lábnyomot bakancskákban! – A ki tud mindig róla gondolkozni – s
soha <span class="pagenum"><a name="Page_228" id=
"Page_228">-228-</a></span> róla nem beszélni! – Ilyen bohó emberek
is vannak még a világon.</p>
<p>E fölött azzal is elfelejtett törődni, hogy mit zsibong az
utczán, a piaczon olyan nagyon a nép?</p>
<p>Pedig ehhez volt már egy kis köze.</p>
<p>Reggeli után elővette a hirlapokat.</p>
<p>Mindjárt a legelsőnél, a mit fölvett, a saját nevére
bukkant.</p>
<p>Azt rögtön meglátja az ember, a mint beletekint egy nyomtatott
lapba, ha a saját neve ott van.</p>
<p>Vajjon mit írhat valaki ő róla?</p>
<p>Csak egy kis rövid tudósítás volt.</p>
<p>«Zborói Blanka herczegnő, Cagliari herczeg elvált felesége, ki a
Cagliari-palota egyik részét lakja, midőn a nép a másik palotában
lakó Caldariva marquisnőnél összegyűlt reactionárius összeesküvőket
megrohanta: ezeket akként szabadítá meg a nép igazságos boszúja
elől, hogy saját lakosztályán keresztül bocsátva, a fontana di
Trevibe nyíló vízvezeték alagúton keresztül megszökteté.»</p>
<p>Nem sok. De elég arra, hogy valaki ily izgalmas időkben el
legyen itélve halálra.</p>
<p>Most már érthette Blanka a palotája előtt csoportosuló tömegek
izgatottságának alapját – valamint annak az általános
fogvaczogásnak az okát is, a mivel saját cselédjei jöttek eléje, ha
valami szüksége volt rájok.</p>
<p>Csak a piemonti inasnak maradt még egy kis bátorsága. Úgy
látszik, az nem értette még egészen a dolgot.</p>
<p>És e denunciatio ellen még csak védelem sincsen. Mert igaz.</p>
<p>Az, hogy a megtámadott: nő, – nem szolgál védelmére. A gyűlölet
neutrius generis: nem ismer nőnemet.</p>
<p>Hozzájárult még egy újabb vészhír.</p>
<p>Délután a lázadók, vagy a reactionariusok (egyik a másikra
fogta) elrontották a gázvilágítás fővezetékcsövét. Az éjjel nem
lesz Rómában lámpás.</p>
<p>Képzeljen valaki egy Rómát, tele fellázadt néppel, szétbomlott
<span class="pagenum"><a name="Page_229" id=
"Page_229">-229-</a></span> hadsereggel, börtöneikből kiszabadított
gonosztevőkkel, föld alá elbújt rendőrséggel; semmi kormánynyal, –
lámpás nélkül hagyva egész hosszú novemberi éjszakán át.</p>
<p>Minden borzalomnak ajtó, kapu van nyitva!</p>
<p>Blanka kétségbeesetten térdelt a feszület előtt imazsámolyán és
harczolt az égiekkel.</p>
<p>«Miért kell én nekem e halálos félelmet kiszenvednem? Mit
vétettem én egész életemben? Azt, hogy álmodtam, a miről álmodnom
nem lett volna szabad? Meg kell-e büntetni magát a gondolatot is?
Hisz a mit vétettem, az még csak gondolat volt! És mégis így
büntetsz te engem; a ki porszem vagyok te előtted!»</p>
<p>A feszület elefántcsontból volt; Bernini egyik nevezetes
remekműve.</p>
<p>S mentül jobban esteledett, mentül jobban sűrűdött az alkony
homálya, annál lázasabb lett rettegése.</p>
<p>A felszolgáló inasnak már fel kellene gyujtani a termekben a
lámpákat. Az is késik; – tán halasztani hiszi az est beállását
azzal, hogy nem gyujt lámpát?</p>
<p>Egyszer rohanva tör be az ajtón az inas a herczegnőhöz s
elsápadt arczczal kiáltja, megfeledkezve a szolga és az úrnő
közötti távolságról:</p>
<p>– Jézus Mária! herczegnő! A nap újra fölkel!</p>
<p>– Micsoda?</p>
<p>– Fölkel a nap! Reggel lesz! Másodszor hajnalodik.</p>
<p>– Talán tűz van?</p>
<p>– Akkor a világ ég! Nézzen ki a herczegnő a Quirinal felé! Jézus
Mária, szent József! Az itélet napja van itt.</p>
<p>Azzal kirohant az ajtón, végig jajgatva termen, folyosón,
lépcsőn.</p>
<p>Blanka a piaczra néző ablakokhoz sietett és kitekintett a
szabadba. Az valóban emberijesztő tünemény volt.</p>
<p>Éjszakfelé rózsaszínű fényben égett a láthatár, s e fény egyre
növekedett, emberi mértékkel meg nem határozható sebességgel.
<span class="pagenum"><a name="Page_230" id=
"Page_230">-230-</a></span></p>
<p>Egy kiváló hajnalpiros sugároszlop, mint egy szétoszló sáv
látszott üldözni a csillagokat, a mik már fenragyogtak az égen,
azután melléje támadt egy másik fénykéve, kénsárga: és a kettő
között az aczélkék ég.</p>
<p>S az égő, ijesztő hajnalfény közepében ott állt az Angyalvár
sötét, tömör köröndje, tetején a repülő angyallal, a kinek óriás
alakja feketén ütött el a lángoló égtől; mint az itéletnapja
halottébresztő, élőket megölő, Malach Hamovesh angyala.</p>
<p>«Az Angyalvár ég! – A Vatikán lángban áll! – Ég a Szent Péter
temploma!» hangzott a téren a rémkiáltás.</p>
<p>«Egész Róma ég! Végünk! Itéletnapja van! A világ
meggyulladt!»</p>
<p>– Uram s én Istenem! mi ez? töprengett Blanka és nem volt, a ki
megnyugtassa.</p>
<p>Az utczákon, a téren jajgatva zajlott alá s fel a nép, kiabálva:
a templomokba! a templomokba!</p>
<p>Nem kellett most már semmi más, csak a templom!</p>
<p>Nem kellett most már semmi vendetta, hanem pœnitentia!</p>
<p>Nem kellett már Rómának gázlámpa; volt kivilágított ég! Nappal
az éjszakában. Rémséges nappal! A tűznek, mely az eget bevilágítá,
nem volt semmi füstje, minden csillag keresztül ragyogott rajta.
Néhány szakadozott felhő úszott a fényár közepette egészen feketén.
Ezeket nem világította meg a fény; alatta jártak azok mélyen. S ez
volt a legszokatlanabb a látványban. A nap hajnalfényében úszó
felhők arany és biborszinűek szoktak lenni: ezek a pokol
hajnalfényében úszók feketék voltak.</p>
<p>– Mi ez? Mi ez?</p>
<p>Blanka visszatért belső termeibe, hogy valamelyik cselédjét
elküldje, megtudni, mi ég? – Egyet se talált.</p>
<p>Csöngetett. Senki se jött elő.</p>
<p>A termekben sötétség volt. A lámpákat nem gyujtotta meg
senki.</p>
<p>Ismételve csengetett és minden eredmény nélkül. Senkinek
<span class="pagenum"><a name="Page_231" id=
"Page_231">-231-</a></span> sem jut eszébe most, hogy más ura is
van, mint «Az» odafenn!</p>
<p>Kisietett a korridorra, azt vélve, hogy háznépe tán az udvaron
van, s kitekintett az ablakon.</p>
<p>Az udvaron nem látott emberi teremtést; hanem látott a helyett
valamit, a mitől a vér fagyott meg ereiben. Az összekötő karzat
arkádjai mögött gyertyával járnak.</p>
<p>Tehát már betörtek oda!</p>
<p>Bizonyosan a kandalló kürtőjének a falát törték keresztül, azon
át hatoltak be.</p>
<p>S a kik ott vannak, azok oly emberek, a kik a föld alól jöttek
elő, a kiknek nincs tudomásuk arról, hogy mi történik odafenn az
égen? ők a sötétség munkáját végzik!</p>
<p>Névtelen ijedelem lepte meg e látásra a nő idegeit. Nem mert
szobáiba visszatérni többé. Azt hitte, hálószobájába is betörtek
már. Minden meleg felöltő nélkül, egy kis csipkefátyollal a fején,
lefutott a lépcsőkön, portását kereste. Annak a szobája üres volt.
Próbált a kapun kimenni: az be volt zárva. Kifutott az udvarra,
cselédjei, kocsisai nevét kiáltozva. Egy sem jött elő. Rettegett
egyedül maradni az üres udvarban. A kertajtón keresztül a ház
melletti parkba menekült. Arra gondolt, hogy a kerti pavillonban
fog elrejtőzni.</p>
<p>Az ég egyre világosabb lett. A fény lobogott, mint valami
hullámzó láng. A templomokban minden harang szólt, szomorú,
visszatetsző fél ütésekkel.</p>
<p>A mint a pavillon felé sietett: észrevette, hogy a kert ajtaja,
mely az utczára vezet, nyitva van. Azt bizonyosan az elköltözött
kertész hagyta úgy.</p>
<p>Egy pillanatra az volt eszében, hogy kimenekül az utczára. Hanem
akkor gondolta meg, hogy épen gyilkosai kezébe rohan, a kik rajta
boszút akarnak állni.</p>
<p>Az ajtó előtt van egy vén cziprusfa, oly magas és sugár, mint
egy jegenye. Kétségbeestében annak a derekát ölelte át: az volt az
utolsó jó barátja.</p>
<p>– Hát senki sincsen, a ki megvédelmezzen? <span class=
"pagenum"><a name="Page_232" id="Page_232">-232-</a></span></p>
<p>S a cziprusfának jó szíve van, azt mondta neki:</p>
<p>– Ne féljen, herczegasszony!</p>
<p>Szép, érczteljes férfihangon mondta. S a herczegnő előtt ismerős
volt a hang; felszökött térdéről. Manassé állt előtte.</p>
<p>Odarohant hozzá s úgy volt, hogy a nyakába boruljon; hanem aztán
meggondolta halotti lételét: – tiltva van ölelkezni két holt
embernek! S aztán csak a kezét nyujtá neki.</p>
<p>– A kapun nem bocsájtott be senki, a kertajtóra kerültem, mondá
az ifju.</p>
<p>– Szóljon ön! mondá Blanka, felmutatva az égre. Ég a világ?
Itélet napja van?</p>
<p>– Nem, herczegnő. Ez az éjszakfény. Az éjszaki hajnal. Szokatlan
valami Rómában. Caligula ideje óta nem látott ilyet a feje fölött
az örök város. S ez nagyon jókor jött most. Azon az éjszakán,
melyen valakinek a tervébe nagyon beleillett a gázcsöveket
elrombolni; ez az isteni lámpafény igen sok vészt elhárít. A nép
nem gondol a boszúra; hanem fut a templomaiba, mellét veri és
térdepel.</p>
<p>Blanka egy ijedelmétől már megszabadult.</p>
<p>– Hanem a herczegnő nem igen jól teszi, hogy minden meleg
felöltöny nélkül járkál most a kertjében; a novemberi estéktől
őrizkedni kell. Jó lenne visszatérni a palotájába.</p>
<p>– Nem lehet! szólt újra megrémülve Blanka. Lakásomra rablók
akarnak betörni s cselédjeim szétfutottak.</p>
<p>– Jőjjön föl velem bizton, herczegnő. A betörő tolvaj gyáva,
elfut az a közeledő léptek hangjára is. Én majd előre megyek.</p>
<p>– Ne – ne – ne! Ne menjen ön oda! – Hátha megtámadják.</p>
<p>– De kell, herczegnő. Itt csak két eset között van választás. Ha
megtámadnak, egy embert vagy kettőt főbeütök, <span class=
"pagenum"><a name="Page_233" id="Page_233">-233-</a></span> s az
annak lesz baj. Ha pedig itt marad, akkor halálra hűti magát s az
aztán…</p>
<p>Nem mondta végig. Azt akarta mondani, hogy «nekem lesz baj».</p>
<p>– Van önnél fegyver? Kérdé Blanka.</p>
<p>– Fegyver nincs, hanem van védelmi szer. S aztán kihúzta kabátja
zsebéből azt a csinos kis hajlós nyelű ólombuzogányt, a mi az igaz,
hogy nem fegyver, hanem ha fejbeütnek vele valakit, hát az nem
köszöni meg. – «Ez megfelel az orgyiloknak!»</p>
<p>Varázserővel birt a férfi e nő fölött. Most már, hogy a karjába
ölthette a kezét, nem félt visszatérni az üres termekbe, az ő
oldalán. Azt hitte, ez képes volna egy egész tábort elkergetni,
mint Mózes, mint Sámson, mint Dávid.</p>
<p>– Nézze ön: ott járnak gyertyával! szólt Blanka a fedett karzat
boltíveire mutatva.</p>
<p>– Majd eltünnek azonnal.</p>
<p>Azzal fölvezette Blankát a lépcsőkön, keresztül a sötét
termeken. Zsebében volt tűzszer és zseblámpás, azt meggyujtotta.
Aztán elmentek a herczegnő hálószobájáig.</p>
<p>– Hallja ön? súgá Blanka, a kandalló érczlapja mögötti zörejre
figyelmeztetve.</p>
<p>Már ott motoznak!</p>
<p>Manassé azután odament a kandallóhoz s annak érczlapját
megdöngetve az ólombuzogánynyal, dörgő hangon kiáltott: «Birboni!
Fuggite!»</p>
<p>Arra azok oda át, a hányan voltak, mint a felriadt patkányhad,
rohantak egymást feltaszigálva ki a karzatból. Semmi nesz sem
maradt utánuk.</p>
<p>– De én itt nem merek maradni, szólt Blanka, ki e jelenet alatt
reszketett és nevetett egyszerre, akár egy gyermek.</p>
<p>– Nem, herczegnő! ön nem fog itt maradhatni, szólt Manassé. Én
magam is azt hiszem.</p>
<p>– Tudja ön, hogy én ma önt kerestem?</p>
<p>– Engem? Hol? <span class="pagenum"><a name="Page_234" id=
"Page_234">-234-</a></span></p>
<p>– Cittadino Scalcagnatonál. Ön ezt nem tudta?</p>
<p>– Még ma reggel óta nem voltam szállásomon. S mi oka volt a
herczegnőnek engem felkeresni?</p>
<p>– Az, hogy a «hegy nem keresi fel Mahomedet». Ezt pedig az ön
saját sorai mondják. Ime nézze.</p>
<p>Blanka elővette tárczájából Manassé levelét, a mit az Caldariva
marquisnőnek irt.</p>
<p>– Hogy jutott a herczegnő e levélhez? kérdé megütközve Manassé.
Érintkezett ön ezzel az asszonynyal?</p>
<p>– Olvasta ön ezt? szólt Blanka, a hirlapot mutatva neki, melyben
az ellene czélzott vád volt. Ez igaz.</p>
<p>– Ön megmentette a marquisnőt és társaságát? Mi módon?</p>
<p>– E kandallón keresztül, mely összeköti lakásomat a
Cagliari-palotával.</p>
<p>– Ezt a titkot a marquisnő fedezte fel önnek?</p>
<p>– Igen, ő.</p>
<p>– S miért adta a marquisnő az én levelemet a herczegnőnek?</p>
<p>– Azért, hogy őt megszabadítottam. – Hálából.</p>
<p>– Hálából? A marquisnőnél nincs ilyen érzés. Ő elhitette önnel,
hogy én is ott vagyok a vendégei között. S ön nem akarta, hogy
engem is agyonverjenek s aztán, mikor mindenki elfutott, ön
kérdezte, hol maradtam én? Ez volt rá a válasz.</p>
<p>– Honnan sejti ezt?</p>
<p>– Mert az én meghivómra is fel volt irva, hogy Zborói Blanka
herczegnő is ott lesz. Én egy perczig sem hittem azt.</p>
<p>– Az én hitem nem volt olyan erős.</p>
<p>– S most ugyanazok, a kiket ön megszabadított, elárulják önt,
hogy elveszítsék! – Adja vissza nekem azt a levelet, herczegnő!</p>
<p>– Miért?</p>
<p>– Elégetem. Ne legyen önnél. Bélpoklos kéz érintése után ne
érintse az öné. <span class="pagenum"><a name="Page_235" id=
"Page_235">-235-</a></span></p>
<p>S Manassé a gyertya fölé tartá a levelet s aztán égve a
kandallóba veté.</p>
<p>– Hogyan jött hát ön most ide, ha nem tudta meg, hogy én
keresem? kérdé aztán tőle Blanka.</p>
<p>– Egyik okom az volt rá, hogy búcsút vegyek öntől. A herczegnő
annyi kegyességgel volt hozzám, hogy tartozást véltem teljesíteni,
a midőn Rómából eltávozásom előtt egy üdvkivánatot itt hagyok.</p>
<p>– Ön sem állhatja ki többé ezt a rettenetes Rómát?</p>
<p>– Oh nem, herczegnő, sőt inkább igen mulatságos Rómának találom
ezt a mostanit. A papok hadakoznak, s a katonák prédikálnak. De
haza kell mennem, mert otthon baj van. Az én kis holdbeli
szigetvölgyemet nagy veszély fenyegeti, a milyen még soha. Nem a
baj elől megyek el, hanem a bajba bele. Nekünk is van római népünk.
Amíg az otthoniak boldogsága nagy volt, kerültem őket; az én
boldogságom nem volt az; – de most szerencsétlenség fenyegeti, s az
az enyém is. Megyek az osztályrészemért, haza az én holdbeli
völgyembe.</p>
<p>– Tehát itt van az egyetlen eset, a mikor önnek is hivatása lesz
az, hogy öljön?</p>
<p>– Nem, herczegnő. Az én hivatásom az, hogy békítsek. Ezért
sietek testvéreimhez haza.</p>
<p>– Úgy tesz, mint Rossi?</p>
<p>– S lehet, hogy úgy járok, mint Rossi… De megkisértem. A példa
ragadós. Kivált a megölteké.</p>
<p>Blanka esedezve kulcsolta össze a kezeit az ifju elé s oly
szívszakadva kérte:</p>
<p>– Vigyen ön engem is magával innen!</p>
<p>Az ifju arcza lángra gyulladt e szavaknál. Keble nyugtalanul
emelkedett, kezével homlokát törülte végig, melyre veriték
szállt.</p>
<p>– Nem, herczegnő. Én nem viszem önt magammal.</p>
<p>– Miért nem? kérdezé a herczegnő, repeső reménykedéssel.</p>
<p>Az ifju alakja délczegen felmagasodott. <span class=
"pagenum"><a name="Page_236" id="Page_236">-236-</a></span></p>
<p>– Azért, – mert ember vagyok és férfi! Megtudnám önt védelmezni
az egész világ ellen; de saját magam ellen nem. – Én önt szeretem.
– Ha ön velem jön, a kárhozatba jön. – Mert én nem vagyok se szent,
se angyal! – Ember vagyok – és rossz.</p>
<p>Blanka szótlanul roskadt egy kerevetre.</p>
<p>– Hallgasson rám herczegnő; folytatá elcsendesülten az ifju.
Elmondom, miért jöttem ide? és épen ez órában. Aztán határozzon
sietve, mert az idő ki van szabva. Én önt ki akarom innen
szabadítani, a hol életveszély nélkül egy napot sem tölthet tovább.
Itt vége minden társadalmi rendnek. S önnek sok és hatalmas
ellensége van. Még az éjjel el kell hagynia Rómát. Az most nem
könnyű feladat. A kijáratokat a felfegyverzett nép őrzi. Nagy
elővigyázat kell hozzá, hogy kiváló személyek innen most
kijuthassanak. Én ezt a tervet gondoltam ki az ön számára. – Önnek
mindenesetre hölgytársaságban kell utaznia. – Erre gondoltam. –
Scalcagnato polgár a menlevelek kiosztásával megbízott főnök a
Colossæum kapu oldalán. Szigorú, democrata férfiu. Hanem annyi esze
mégis van a polgártársnak, hogy mikor alkalom kinálkozik oly
tisztességes nyereségre, mely senkinek kárt nem okoz, nála pedig
tízezer czipőn szerzett munkabérrel fölér, hát azt magától el ne
utasítsa. Tőle tudtam meg, hogy ma éjjel ** grófnő menlevéllel
elhagyja Rómát.</p>
<p>– Kicsoda? A *i nagykövet neje?</p>
<p>– Az. – A menlevélben csak egy inas van megemlítve, mint kisérő.
Ő tehát csak másodmagával utazik. Én szereztem Scalcagnatotól az ön
számára is egy menlevelet, melylyel ön ** grófnőhöz mint
társalkodónője csatlakozhatnék.</p>
<p>– De hisz ** grófnő ma reggel nekem azt mondá, hogy minden
asszony tartozik a helyén megmaradni Rómában.</p>
<p>– Azért mondta épen, hogy eltávozási szándékát titkolja vele. Az
emberek ilyenkor óvatosságra vannak kényszerítve. Ön nem is fog
vele elébb találkozni, mint a Colossæum <span class=
"pagenum"><a name="Page_237" id="Page_237">-237-</a></span>
kapujában. A grófnő kocsija ott van elrejtve az egyik
tornáczbejáratban. A herczegnőt én odáig kisérem s a Colossæum
kapujánál várunk, míg egy bérkocsi megérkezik a grófnővel és
kisérőjével. Ön csak akkor jön elő s megismerteti magát a
grófnővel. Az önnek jó barátnéja, pártfogója, lehetetlen, hogy
megtagadja önnek azt a kérését, hogy utitársul magával vigye. – Jól
terveztem-e ezt ki?</p>
<p>– Nagyon jól. Köszönöm.</p>
<p>– Ön aztán utazik délnek, én pedig utazom északnak s egyszer
aztán közöttünk lesz a földgömb! – így lesz az jól, herczegnő!</p>
<p>– Valóban így! rebegé Blanka s odanyujtá neki a kezét
megcsókolni.</p>
<h3>XXX.</h3>
<p>– Ez a ruha nem lesz alkalmas az utazásra, ugy-e bár? kérdé
akadozottan a herczegnő. (Fehér cashmir pongyola volt
pálmaszegélylyel.)</p>
<p>– Semmi esetre sem. Melegebbet kell fölvenni és sötét szinűt;
mert ez feltünik és elárulja a herczegnő társadalmi állását.</p>
<p>– Várjon, kérem, míg átöltözöm.</p>
<p>Blanka átment a toiletteszobába. Nem sokára ismét megjent az
ajtóban, akkor már feketegyapjú szövet-öltöny volt rajta.</p>
<p>– Uram!</p>
<p>– Parancsol, herczegnő?</p>
<p>– Nem úgy. Hadd mondjam önnek «jó barátom» s ön nekem «jó
barátném».</p>
<p>– Köszönöm.</p>
<p>– Tehát «jó barátom»! Nem tudom, említettem, hogy minden
cselédem elfutott a háztól?</p>
<p>– Igen.</p>
<p>– A nőcselédeim már tegnap elhagytak. Ma már kénytelen voltam a
házmesterné leányát híni fel az öltözködéshez; <span class=
"pagenum"><a name="Page_238" id="Page_238">-238-</a></span> de most
már az sincs itt. Nem tudom magam összekapcsolni a ruhámat. Szabad
önt kérnem, hogy segítsen rajtam? – jó barátom!</p>
<p>– Megteszem, – jó barátném.</p>
<p>Manassé még ezt a szolgálatot is elvállalta. Mégis csak volt
benne egy kis hajlam a martyrok életére! Mert ez már az volt:
martyrium.</p>
<p>Blanka nézte őt a tükörből, a míg a szobaleányi szolgálatot
végzé. Arczát vizsgálta.</p>
<p>Az ifju azalatt, a míg a gyönyörű vállakat a vállfüzőbe
kapocsról-kapocsra beszorítá, behunyta a szemeit, hogy ne lássa, a
mi nem az övé.</p>
<p>– Köszönöm, jó barátom. Lássa ön, már azokat a czipőket is
felhúztam, a mikről ön gondoskodott nekem az útra.</p>
<p>És Manassénak volt annyi önmegtagadása, hogy le ne boruljon
azokhoz a lábakhoz és csókjaival ne halmozza el azokat.</p>
<p>– A legszükségesebbeket rakjuk el egy kis utitáskába;
figyelmezteté Blankát.</p>
<p>Az hamar készen volt a csomagolással.</p>
<p>– Gyalog megyünk-e a Colossæumig? kérdezé.</p>
<p>– Nem. A mellékutczában hagytam a bérkocsit, mely idáig hozott;
az vár reánk.</p>
<p>Percz mulva az elátkozott palotát az utolsó legszerencsétlenebb
lakója is elhagyta. Minden ajtó nyitva maradt. Jöhetett bele
rabolni, – vagy elkobozni, – a ki elébb hozzá jutott.</p>
<p>Blanka vezetője karján a bérkocsiig érkezett. Ráismert a
kocsisra. Ugyanaz volt az, a ki őt ma délelőtt hordozta.</p>
<p>Manassé fölsegíté őt a kocsiülésbe; maga pedig a kocsis mellé
kapott fel. De Blanka sem maradt a hátulsó ülésben, hanem
odatérdelve az első ülés vánkosára, Manassé karjába kapaszkodott,
így beszélgetett vele az egész úton.</p>
<p>– Mi lesz önnek a művészetéből, ha most haza megy?</p>
<p>– Füst és pára. <span class="pagenum"><a name="Page_239" id=
"Page_239">-239-</a></span></p>
<p>– Ön másodszor is új pályát nyitott már magának.</p>
<p>– Nyitni fogok még harmadikat is. Ebbe is bizonyos, hogy bele
bukom. Akkor hozzá kezdek a negyedikhez. Ha a föld fölött nem, a
föld alatt majd csak sikerül.</p>
<p>– Meg akar halni?</p>
<p>– Oh nem. Legalább a magam kezétől nem. Előttem az öngyilkos a
legbűnösebb ember, mert a társadalmat rontja meg. Attól, hogy egy
életunt ember szétzúzott agygyal megy ki a világból, senki sem
retten vissza. Könnyű vége egy útnak. Hanem ha azt látnák az
emberek, hogy az, a ki vagyont, becsületet vesztett, levetett
kabáttal fát fürészel az utczán, visszariadnának attól az úttól, a
melyen ő ide jutott.</p>
<p>– De hát mit beszélt ön a föld alatti útról, jó barátom?</p>
<p>– A vasbányámról beszéltem, jó barátném. Abból is megélek, ha
minden más elfogy.</p>
<p>– S hová teszi ön «azt» a képet?</p>
<p>– Boldoggá teszem vele cittadino Scalcagnatót. Az tudom, nem
engedi azt a zsibvásárra jutni.</p>
<p>A bérkocsis ez alatt mindenféle tekervényes utakon, félreeső
utczában vitte őket. Ki kellett kerülni a templomokat, s ez Rómában
nem csekély feladat; azokhoz most mint körmenettel járt a megriadt
nép s elállta az utat.</p>
<p>Egy utczákon mégis szemközt találkoztak egy őrjárattal.
Nemzetőrök voltak, puskával felfegyverezve s erősen kivilágítva.
Megállíták a kocsit s akarták tudni, ki ül rajta és hová megy?</p>
<p>Manassé előmutatta nekik a menleveleket, mind a magáét, mind a
hölgyét s az ellen nem lehetett kifogásuk. Egy festő, meg egy
szobaleány. Hazautaznak Magyarországba. Ez jó firma volt. – Miért
utaznak haza? Azért, mert a festőt itt hagyták a mæcenásai, a
szobaleányt pedig az urasága.</p>
<p>– Ez ellen sem lehetett kifogás.</p>
<p>«De én nekem úgy tetszik, hogy nagyon szép ez a polgártársné
szobaleánynak», mondá az egyik nemzetőr. <span class=
"pagenum"><a name="Page_240" id="Page_240">-240-</a></span></p>
<p>«Mind a három feleségem feltámadjon», káromkodott egy vörösképű,
«ha ez nem a szép condannata».</p>
<p>«Eredj, bolond; csitítá a harmadik, hát nem érzi a nagy uborka
orrod, hogy bagariabőr czipő van a lábán? Azt nem viselnek
herczegasszonyok!»</p>
<p>S a herczegnőt kiszabadíták a kelepczéből cittadino Scalcagnato
jó illatu vörös bőrtopánkái.</p>
<p>– Vajjon nem fogunk-e elkésni, jó barátom? aggódék Blanka.</p>
<p>– Legyünk nyugodtak. A míg az északi fény tart, addig a grófnő
nem kisértheti meg az utczákon végig kocsizást, mert meglátják.</p>
<p>– Tehát nem tart egész éjjel az északi fény?</p>
<p>– Az északfény nem enged maga után tudakozódni. De valószinű,
hogy oly hirtelen elmulik, mint a lemenő nap, s akkor aztán
egyszerre sötét lesz. Arra fog következni egy nagyszerü sodomai
zűrzavar, mikor a templomokat megtöltő nép egyszerre mind haza akar
tódulni az egyiptomi sötétségben. Várhatunk a grófnőre jó
ideig.</p>
<p>(A bérkocsis nem értette szavaikat; magyarul beszéltek.)</p>
<p>Most egy magas pontra jutottak fel, a honnan visszatekintve, az
egész felséges Rómát látták maguk előtt. Máskor is megragadó egy
kép; a nagy és a szép bámulatos összhangban vannak egyesítve. S
most mindezt még az égi fény gloriája veszi körül. A felmagasló
Szent-Péter-templom kupolájának két átellenes ablaka e ponton
összetalálkozik s a két ablakon keresztül ragyogó biborfény úgy
világít onnan elő, mint egy oltárláng. A harangok kongnak:
bing-bang! s az egész város zúg a processiók zsolozsmáitól.</p>
<p>Blankának valami nehezedett a szívére.</p>
<p>– Jó barátom. Én most menekülök Rómából. – De szabad-e nekem
Rómából elfutnom?</p>
<p>Manassé csodálkozva tekinte rá.</p>
<p>– Nincs-e rám kimondva az itélet, hogy Rómát nem <span class=
"pagenum"><a name="Page_241" id="Page_241">-241-</a></span> szabad
elhagynom soha? Nem lázadás, nem hitszegés-e az, a mit most
teszek?</p>
<p>– Nem! önre csak az van itélve, hogy Rómában tartozik élni; de
nem az, hogy Rómában tartozik megöletni.</p>
<p>– Könyörögtem a legmagasabb trón zsámolya előtt, hogy engedjenek
eltávoznom, mert félek. Azt válaszolták rá, hogy ha a legmagasabbak
nem félnek itt maradni, a legalacsonyabbak se féljenek.</p>
<p>– Nincs egyenlő mérték a kettő között. A kinek korona van a
fején, annak nem szabad félni. A korona a főn az emberi mértéken
túl emelkedő kötelességekkel jár.</p>
<p>– S nincsen-e az én fejemen is korona, – tövisből? Nem kötelez-e
ez engem az ittmaradásra?</p>
<p>– Én bizony nem látom át, hogy mi oka volna önnek a
martyr-koronát föntartani? A vértanuknak volt rá okuk. Ők meghaltak
Jézusért, meghaltak a keresztyén hitért, meghaltak a szent eszmék
diadaláért, meghaltak a mennybeli paradicsom dicsőségeért; – de
hogy miért szenvedjen ön martyrhalált akár a Circolo popoláreért és
Sterbini uralkodásáért, akár a Syllabusért és Giacomo bibornok
visszakerüléseért? Azt bizony én meg nem tudom mondani.</p>
<p>– Én sem! szólt Blanka, nevetésre hajló hangon. De mégis úgy üt
itt valami belől, mintha a lelkiismeret harangütése volna, hogy
mikor az emberek legnagyobbika a vésznek bátran szemébe néz: én, a
ki lábaihoz boruló híve vagyok, őt gyáván elhagyom.</p>
<p>– Csak hagyja ön, jó barátném! a bátorságot a férfiaknak; úgy is
kevés van nekik. Legyen az én lelkemen az ön elszöktetésénék a
terhe. Most pedig jól megkapaszkodjék a karomban, mert olyan
zökkenős útra térünk le, a hol könnyen ki lehet esni a
kocsiból.</p>
<p>Blanka megfogadta a szót, s mind a két kezével belefogózott
Manassé karjába. <span class="pagenum"><a name="Page_242" id=
"Page_242">-242-</a></span></p>
<h3>XXXI.</h3>
<p>Manassé a bérkocsit megállítá a Colossæum-téren; de nem
bocsájtotta el. Oka volt Blanka szökésének tanuját egy helyre
leszögezve tartani.</p>
<p>Azután karját nyujtá Blankának s elvezette őt az épület óriás
kapujáig. A kapus jó embere volt. Bevezette a szobájába az
érkezőket. – Vacsorával várt rájuk.</p>
<p>Manassé rávette Blankát, hogy ma thea helyett, mely izgat, bort
igyék, a mely erősít.</p>
<p>Együtt és egyedül vacsoráltak ketten.</p>
<p>Szegény lakoma volt. S jóllaktak vele.</p>
<p>A kapusnak nem volt több egy poharánál. Ittak belőle mind a
ketten. – És ez boldogság volt nekik. Nem mondták egymásnak, de
tudták.</p>
<p>S ugyan mi gátolja őket abban, hogy ilyen boldogok legyenek mind
halálig?</p>
<p>Csak egy mondás.</p>
<p>Kocsizörej közelg. A boldog óra végpercze lejárt. A herczegnőnek
fel kell venni az utiköpenyt. Aztán még egyszer kezet szorítani s
búcsút venni a soha többé viszont nem látásra.</p>
<p>– Isten önnel, kedves jó barátom!</p>
<p>– Isten önnel, jó barátném!</p>
<p>A kapus szobájából kilépnek. Az elsietett a rejtve tartott
hintót előidézni. Ők pedig helyet foglaltak a bejáratnál. Manassé
meghúzza magát egy kőkoczka árnyékában, mely kétszer oly magas,
mint egy emberalak. Blanka pedig útjába áll a közeledőknek.</p>
<p>Egy férfi jön, cselédruhában, egy kocsilámpást hoz a kezében, s
azzal világít az utána jövő alaknak: az pedig egy nő.</p>
<p>Blanka messziről ráismer az öltözetre. Narancssárga selyem, zöld
és lilaszin oldalszegélyzettel. Ugyanaz, a miről véleményt kellett
mondania ** grófnénál. <span class="pagenum"><a name="Page_243" id=
"Page_243">-243-</a></span></p>
<p>Az ég egész sötét már, az északfény hazatért a jégpolus alá;
csak a csillagok ragyognak.</p>
<p>A mint a két alak a Colossæum bejáratához ér, a hová már akkor
** grófné hintaja is előgördült, Blanka kilép a sötétből s eléje
siet a hölgyalaknak s bizalmas néven szólítja azt. A megszólított
alak visszadöbben. Arczát sűrű kalapfátyol fedi.</p>
<p>– Én vagyok Zborói Blanka, a herczegnő, a szerencsétlen.</p>
<p>– Mit akar ön? dörmög rá a bérruhás férfi.</p>
<p>Blanka rátekint s úgy rémlik, mintha látta volna már ez arczot,
de nem jut eszébe, ki az? annyi bizonyos, hogy parancsoláshoz
szokott tekintet néz ki e bérszolga-mezből.</p>
<p>Neki csak a hölgygyel van dolga.</p>
<p>– Ön maga is menekül Rómából grófnő? Arra kérem, vigyen engem is
magával. Ön mellett megszabadulhatok.</p>
<p>Hanem a megszólított alak nem ügyelt a kérésre. Gyorsan elhaladt
mellette s sietett a hintót elérni.</p>
<p>Blanka utána futott. Meg volt rettenve. Kétségbe volt esve.</p>
<p>– Asszonyom. Legyen ön irántam irgalommal! Ne hagyjon itt
egyedül, kétségbeesetten elvesznem. Szolgálója, cselédje leszek
önnek az úton. Holtomig háladatos leszek önhöz. Ne hagyjon ön
vissza e rettenetes városban! Hisz asszony asszonytársához
lehetetlen, hogy irgalmat ne érezzen. Nem bánom, akárhová megy:
megyek önnel. Csak innen vigyen el. Menlevelem is van; cselédnek
vagyok benne irva; hasznossá fogom magamat tenni az úton; nem
sirok, nem ijedek meg semmitől. Az ég irgalmára kérem, legyen
kegyelmes hozzám.</p>
<p>És az erőszakos rimánkodás közben görcsösen megragadva tartá
annak a sárga ruhának a szegélyét, azokkal a zöld és lilaszin
guirlandokkal s oda térdelt a kocsihágcsóra, hogy nem lehetett a
kocsiajtót becsukni tőle.</p>
<p>Ekkor a kisérő férfi közbelépett s erőszakosan kitépve kezeiből
az öltöny fodrait, oda dörmögé a fülébe: <span class=
"pagenum"><a name="Page_244" id="Page_244">-244-</a></span></p>
<p>«E il papa!»</p>
<p>Ezzel becsapta a kocsiajtót, maga fölugrott a bakra s a hintó
kigördült a Colossæum tornácza alól.</p>
<h3>XXXII.</h3>
<p>«E il papa!»</p>
<p>Ő a pápa!</p>
<p>És ő fut?</p>
<p>A földnek uralkodója s az égnek helytartója, a minden királyok
királya menekül.</p>
<p>A földi isten megijed a földi férgektől?</p>
<p>Blanka fölállt térdeiről e szóra s két öklével megütve mellét,
az égből ledobott angyal keserüségével felkiálta:</p>
<p>«Ed io sono la condannata!»</p>
<p>A biró elfut; hanem a rab maradjon itt!</p>
<p>És azzal a keblébe nyult s kirántá onnan azt az örökké ott
tartott pálmalevelet. Hitének, üdvének symbolumát.</p>
<p>És összetépte azt apró szilánkokra.</p>
<p>S a levélrongyokat utána hajítá a tova gördülő hintónak.</p>
<p>És ekkor visszafordult.</p>
<p>Manassé ott állt, a falnak támaszkodva.</p>
<p>A nő odarohant hozzá s azt mondá neki:</p>
<p>«– Már most vigy magaddal, a hová akarsz!»</p>
<p>S azzal nyakába veté magát s mindkét karjával magához szorítva
annak fejét, egy oly erőszakos, oly őrületes csókot nyomott annak a
szájára, hogy kiserkent utána az ajkaiból a vér.</p>
<hr class="tb" />
<h3>XXXIII.</h3>
<p>«Im egy világrész, a hol az Isten egyedül maga van.»</p>
<p>«Egy világrész, mely nagyobb, mint a többi öt együttvéve.»</p>
<p>«Neve: a tenger.» <span class="pagenum"><a name="Page_245" id=
"Page_245">-245-</a></span></p>
<p>«Még az istenekkel bővelkedő Olymp idejében sem volt itt több
úr, csak egy: ma is csak egy van.»</p>
<p>«Nincs rajta se templom, se moschée, se pagoda; nem nyulnak ki
belőle münstertornyok, minarék, teokallik; nem hangzik rajta végig
harangszó, tamtam, muezzimkiáltás: – mégis jelen van ő.»</p>
<p>«Egyedül van. Nem osztozik senkivel. Nem tanít róla Mózes,
Confucse, Mahomed, az evangelisták: mégis megismeri minden nemzet.
Ez a minden szinű és nyelvű emberek Istene. Az Úr a vizek
fölött.»</p>
<p>«A föld változandó, a tenger örökké ugyanaz.»</p>
<p>«A tengeren járó ember mindig Isten kezében van. A földi világot
a túlvilágtól csak egy átlátszó lap választja el: a víz szine. S e
kettő között hintálja őt folyvást egy kéz, egy lehellet. Egy kéz,
mely fentarthat, s egy lehellet, mely elmeríthet.»</p>
<p>«A tenger alatt nincsen pokol: ez a szárazföld kiváltságos
eszményképe.»</p>
<p>«A tengeren járó emberek örülnek, ha a láthatáron meglátnak egy
sötét pontot: «Vitorla!» s mikor egymás mellett elrepülnek,
üdvözlik egymást. Lehet, hogy a rokonaik otthon a szárazon gyűlölik
egymást.»</p>
<p>«S a kik különben is szeretik egymást, mily nagygyá lesz
szerelmük a tenger közepett!»</p>
<p>«Ha én festő maradtam volna, egy képet lett volna kedvem
alkotni, párját annak a festményóriásnak, a mit Palma Giovine
alkotott a doge-palota számára, a feltámadást. De az én képem lett
volna a feltámadás a tengeren!»</p>
<p>«Mikor az angyal trombitaszavára a milliók és milliók, kiknek
sírja a tengerfenék, felmerülnek a hullámok közül, s velük együtt
százezrei az elsülyedt hajóknak, s szárnyrakelt emberek
szárnyrakelt házakkal emelkednek az ég felé!»</p>
<p>«Ugy-e nagy bohó vagyok én, kedves?»</p>
<hr class="tb" />
<p>Ketten voltak a hajó kormánypáholyában. A férfi tartotta
<span class="pagenum"><a name="Page_246" id=
"Page_246">-246-</a></span> a kormánykereket, a hölgy a lábainál
ült s fejét hátrahajtá az ifju térdeire s annak balját kezei közt
tartva, sima állát, piros arczát hozzá czirógatta s lopva egyet
csókolt a kézen. Szemei a véghetetlen eget járták, mely tele volt
ragyogással e napon. A tengernek mindegy: ősz vagy tavasz? Ha
akarja, novemberben is májust tart. A szél sem éles itt, a hajó
együtt megy vele; a rajt ülő nem érzi azt úgy, mint a leszegezett
földön. A hullám csak ringatja a trabakelt. A padrone, a kormányos
és a legények mind alusznak a vitorlából feszített ernyő alatt. A
hajó megy a keleti széllel nyugotnak.</p>
<p>– Látod, milyen jó volt, hogy Rómában a harczi párt került
felül. A kikötőben minden gőzöst lefoglalt az új kormány a nagy
tengeri expeditióhoz; nekünk nem volt más választásunk, mint egy
vitorlást felfogadni, s ezzel tovább tart az út. S még azt sem
tudjuk, hogy hová megyünk?</p>
<p>– Én odamegyek, a hová te viszesz, súgá a nő, felvetve hozzá
nagy sötét szemeit.</p>
<p>– S én odaviszlek, a hová te küldesz.</p>
<p>– Nem azt mondtad-e, mikor búcsúzni jöttél: megyek az én kis
holdbeli szigetembe haza. Ott veszedelem van.</p>
<p>– Azt akkor mondtam, mikor még magam parancsoltam magamnak.</p>
<p>– És most?</p>
<p>– Most pedig te parancsolsz nekem.</p>
<p>– De hát nem történt-e meg számtalanszor a világban, nem
történik-e most is, hogy a férfi elhagyja a nőt, a kit szeret, s
fölkeresi a vészt, a mit retteg?</p>
<p>– A nő erős lelke teszi azt. Bizonyosan a szeretett nő mondta
azt: «eredj! hagyj el engem!» Ha azt mondta volna neki: «maradj
nálam!» ott maradt volna. Minden elkövetett hőstett s minden
elmulasztott hőstett asszony munkája volt.</p>
<p>– Igazán?</p>
<p>– Igazán! <span class="pagenum"><a name="Page_247" id=
"Page_247">-247-</a></span></p>
<p>– Hát lehetséges volna az, hogy olyan férfit, minő te vagy,
olyan asszony, mint én vagyok, el tudna csábítani? hogy ne odamenj,
a hová a baj idéz, hanem oda, a hová a gyönyör hív?</p>
<p>– Megvallottam már neked, hogy nem vagyok se hős, se szent;
közönséges ember vagyok. Az határozza meg a sorsomat, hogy mi vagy
te?</p>
<p>– Tehát még magad sem tudod, hogy merre kormányozzuk a hajót?
Északnak-e, délnek-e? Megy az, a szél jó szántából, a végtelennek.
És kettőnk között nem fekszik a földgömb: hanem le vagyunk borítva
ezzel a nagy üvegharanggal! Tehát kisértsük meg, el tudnálak-e
csábítani? Én? Tégedet? Hiába vettem volna leczkét a szép Cyrenétől
hét nap egymásután ebből a tudományból? Nézzük, mit tanultam tőle?
Aztán majd meglássuk, hogy merre hajlik el a delejtű? Tehát – hunyd
be a szemedet és hallgass. Hallgasd meg, hogy mire tanított engem a
szép Cyrene.</p>
<p>«Ha tudnád, hogy milyen szép a világ: dehogy hagynád azt
magadtól elzárva tartani! – Ha tudnád, hogy milyen édes a szerelem,
dehogy ismernél törvényt, mely azt megtiltja tőled! Ha tudnád, hogy
mennyire bűnös minden ember: dehogy szégyenlenéd magadat
előttük.»</p>
<p>«Te gazdag vagy, ő pedig egy lángész. Két czím, a mely mindenre
jogot ad. Te herczegnő vagy, ő pedig művész. Mind a kettő koronát
visel: egyik gyémántból, másik babérból. Csak fényt vet egyik a
másikra, nem árnyékot. Ki kérdezősködik a la Fornarina erényei
után? Canova Venusának mintaképe egy uralkodó herczegnő volt. Mikor
a szemérmetes pruderia azt kérdezte tőle, hogy tudott «ily» alakban
mintát állni egy művész előtt? azt felelé: «mais la chambre était
bien chauffée». – «Hiszen jól be volt fűtve a szoba». Palma Giovine
a szeretőjét, ki hívebb volt hozzá, mint az esküjéhez, bevitte a
paradicsomba, megörökíté, mint üdvözültet, colossalis itéletnapi
tableauján. <span class="pagenum"><a name="Page_248" id=
"Page_248">-248-</a></span> Joga volt hozzá. A művész
beatificálhat, mint a szent congregatio.»</p>
<p>«Neked van hatvanezer skudid hazulról, másik hatvanezeret
tartozik a detronált herczeged fizetni. Gazdag vagy vele. – Ne
sírj, ne deklamálj; hanem ajándékozz tizezer skudit szent czélokra
s kapsz engedélyt, egészségi tekintetekből egy évig utazhatni. Ha
az év letelik, megujítod a kegyes adakozást s megujítják az
engedélyt. Aranynyal minden zárt ki lehet nyitni.»</p>
<p>«Az idegen föld útja a szerelmesek hazája. S minthogy a föld
gömbölyű: ennek a birodalomnak nincsen határa. Az ember úgy
gombolyítja le az életét erről a nagy gömbről, mint egy nagy
gyapotgöngyölegről.»</p>
<p>«Elmégy a Nilus partjaira, felütöd a sátorodat a pyramidok
között, a homokpusztán. Magad lakol benne és az, a ki önkényt
követett. Nem hallja más, csak a tevehajcsár, hogy mit beszéltek
egymással, egy olyan nyelven, a mit sehol a világon a saját földén
túl meg nem ért senki.»</p>
<p>«A művész fest afrikai melegtől átsugárzott képeket, s a te
szived melege érzik ki e képekből. Lesz belőle hirhedett
mester.»</p>
<p>«Sokáig nem időzöl egy helyen, nehogy enigmádat kitalálják.
Teveháton megjárod a szent földet. Megfürdesz a Jordán vizében,
meglátogatod a Libanont. A czedrusok árnyéka is édes pihenő hely.
Művészed előtt ott is egy új világ nyilik meg. A czedruslombok
illata szentté teszi a mámort.»</p>
<p>«Mikor észreveszed, hogy ottlétedről beszélnek, ott hagyod a
kioszkot, s tovább mégy a próféták vándorútján.»</p>
<p>«Mindenütt találsz római katholikus templomot. Oda ájtatoskodni
eljársz. Meggyónsz, lelkedet megnyugtatod. A gyónó bárczákat haza
küldöd a jogfelügyelődnek. Azok documentumok. A patriarchákat, a
kápolnákat megajándékozod. Ezt hirdetni fogják a világnak s az a
hír, mint a pók a próféta rejthelye előtt, mentő hálót sző
menedéked sátornyilása fölött.» <span class="pagenum"><a name=
"Page_249" id="Page_249">-249-</a></span></p>
<p>«Átkeltek a tengeren, át Indiákra, végigjárjátok a
délszigeteket. Minden országban elültettek egy fát, mely az
utánatok jövőnek virágot és gyümölcsöt fog teremni.»</p>
<p>«Minden országban elveszitek az örömeiteket s nem kérdezitek
senkitől, hogyan, milyen föltételek alatt, kinek az engedelmével
szabad azokat elfogyasztani? Az oltárt és a lelkiismeretet
kiengeszteli a vezeklés és az alamizsna.»</p>
<p>«Bejárhatjátok a világ legismeretlenebb részeit: China belsejét,
Japánt, a hol az emberek semmit se tudnak még arról, hogy kell-e
két ember boldogságához egyéb, mint az, hogy az emberek szeressék
egymást? a hol a hajnali harangszó nem ver föl senkit a legédesebb
álomból azzal a szemrehányással, hogy azért, a mit álmodtunk, a
sátán prédájává lettünk!»</p>
<p>«Mikor a boldog pogányok között jártok, ne mulaszszátok el
magatokkal vinni a jámbor missionariust, egy szegény szerzetest, a
ki málháitokat czepeli, a gyóntató levelet kiadja, ott, a hol nincs
többé templom, s titkaitokat el nem árulhatja, mert azokat a gyónás
szentsége őrzi nála.»</p>
<p>«S ha elfogy ez a három világrész, ott van még a másik kettő. Az
is mind paradicsom annak, a ki magával hordja boldogságát.»</p>
<p>«S ha egyszer körüljártátok a földet, minden pihenőt
áldozatgalambok vérével jelölve s visszahoz benneteket az
Európa-vágy, a szokás, a dicsekedési ösztön, akkor kiadtok egy
nagyszerű albumot, melyben varázshatásu útleirásait bemutatja a
világnak egy herczegnő, illusztrálva egy világhírűvé lett művész
remekműveivel. S ez igazolni fogja egymáshoz tartozástokat,
erősebben, mint minden oltári eskü, áldás és házasságlevél. A miért
a közönséges embernek azt mondják: «Ki a sekrestyeajtóba,
ekklézsiát követni!» ugyanazért a lángésznek megnyitják az Olympot.
S azontúl egymáshoz tartoztok és senki sem fog benne
megbotránkozni.»</p>
<p>«Igy tett egyszer egy férjétől üldözött királyné. S a
<span class="pagenum"><a name="Page_250" id=
"Page_250">-250-</a></span> férj Nagy-Britannia királya volt.
Kémeivel vette körül a világba elutazott nőt. Bizonyítékai voltak.
A nő nem védhette magát. S mégis föl lett mentve. A koronás férj
megvásárolta magát a királyné kedvesét, hogy legyen árulója a
nőnek, a ki őt félistenné tette boldogságában. S a nőt mégis
mindenki fölmentette; a törvény és a világ! A megkínzott
asszonyszív szerelmi önvédelme épen úgy nem vétek, mint a
gyilkosság önvédelemből.»</p>
<p>«Egész életetek az örömök szakadatlan egymásra következése lesz.
Tehetitek, hogy mindig ott legyetek, a hol tavasz van. Még az
évszak sem képez számotokra börtönt. Soha nem látjátok magatok
előtt a föld szemfödelét, a havat. Együtt jártok a vándorló
madarakkal, a mik mindig ott laknak, a hol zöld a világ.»</p>
<p>«S aztán nem fognak benneteket kínozni Európa fájdalmai. Nem
siránkoztok a haza keserűségei fölött. Nem hallgatjátok félelemmel
a közeledő, vagy távozó ágyúdörgésből az ütközet kimenetelét, mely
nemzetek sorsát dönti el! Nem tudtok semmit abból, a mi kínoz,
nyugtalanít, keserűségre ingerel. Politikai változások,
forradalmak, elbukások kedélyeteket meg nem zavarják. Semmi
fájdalom szava utol nem ér benneteket, mely visszahívjon.
Átálmodjátok a legnehezebb esztendőket, a mikre aggódva tekint
minden ember, a ki kénytelen benne maradni az átkozott ébrenlétben.
Ti az álom országában jártok az alatt, s mikor egyszer tetszeni fog
felébrednetek, kiváncsian fogjátok végig hallgatni, hogy mi történt
ez alatt a földön? Hihetetlen híreket: csatában elesett,
vesztőhelyre jutott ismerősökről. Bámulni fogtok rajta, hogy lettek
gazdag emberekből rongyos koldusok? hol hagyta el ez meg az a jó
barát a fél kezét, fél lábát? Miért jár annyi asszony gyászruhában
az utczákon? Mit csináltak ők az alatt? – Mennyivel okosabb lett
volna, ha ők is azt tették volna ez idő alatt, a mit ti!»</p>
<p>S ezzel a térdére ült a hölgy a férfinak s átölelte annak a
fejét és megcsókolta őt. <span class="pagenum"><a name="Page_251"
id="Page_251">-251-</a></span></p>
<p>És aztán a szemébe mosolygott, édes kedves gyermeteg
hamiskodással.</p>
<p>– Nos! Hát elcsábítottalak-e? Én? Téged?</p>
<p>– El; szólt Manassé, tűrve a csókot.</p>
<p>– Nem igaz! mondá gyorsan Blanka, s ép olyan gyorsan arczul
legyinté őt bársony tenyerével. Gazember vagy! Mindig hazudsz. A
delejtű egy hajszálnyira sem mozdult meg az előbbi helyéről.</p>
<p>Erre aztán hangosan nevettek mind a ketten. Manassé magához
akarta szorítani a hölgyet.</p>
<p>Az pedig eltaszítá őt magától.</p>
<p>– Eredj! Nem kellesz! Én elhagylak. Megyek innen!</p>
<p>Volt is hová!</p>
<p>Aztán, a mint Manassé felállt a kormánypadról, hogy a távozni
készülőt visszatartsa, akkor rászedte őt Blanka; maga szökött oda a
helyére a kormánypadra s a kerékküllőt két kezébe ragadva, annál
fogva megfogózott benne.</p>
<p>– Most én ülök a kormányhoz. Te pedig ide ülsz az én lábaimhoz;
aztán ide teszed a fejedet, úgy hogy a szemedbe lássak. Aztán most
te kisértsd meg, hogy hogyan tudnál te elcsábítani engem? Engemet?
Te? – Beszélj nekem arról, hogy mi vár ránk a te holdbeli
szigetedben?</p>
<p>Most tehát Manassé beszélt.</p>
<p>– «A hol az én kis tanyám áll, ott nincs örök tavasz, hanem örök
munka.»</p>
<p>«A míg odáig eljutunk, egy fenekestől felfordult országon kell
keresztül mennünk, a melynek minden népe fegyverben áll s rohan
egymást öldökölni. Az én kis holdszigetemet két tenger keríti be:
lángtenger és vértenger. Azon kell keresztül törnünk; veszélyek
között, a mik mindennap megújulnak és rettegések között, a miket
még az álom se szakít félbe.»</p>
<p>«A nő, a ki engem oda követ, kiállja a martyrok legnagyobb
kínszenvedését, a rettegést fenyegetett férje miatt. Hózivatarban,
farkasüvöltés közt kisér engem úttalan hegyhátakon keresztül,
gyalog, fázva, éhezve s tanyázik <span class="pagenum"><a name=
"Page_252" id="Page_252">-252-</a></span> velem barlangokban,
pásztorkunyhókban s mindennap fölteszi a rettenetes kérdést a sors
elé: érünk-e holnapot?»</p>
<p>«Bejárja velem nem azt az áldott országot, a hol elég két
embernek egymást szeretni, hogy boldoggá tegyék egymást; hanem azt
az elátkozottat, a hol elég két embernek egymást nem szeretni, hogy
megöljék egymást.»</p>
<p>«Kalauzunk az ágyúdörgés s világító tornyunk az égő városok
lángja.»</p>
<p>«A nő, a ki engem oda követ, még batyut is hoz a hátán. Abba van
bekötve rokonainak kitagadó levele, nagybátyjának keresztülhúzott
végrendelete, elvált férjének széttépett móringlevele, – és az én
jövendő életmódomnak az eszközei, a véső, kalapács,
próbatégely.»</p>
<p>«S veszteségének nem az lesz a súlyosabb része, hogy feláldozott
egy gazdagsággal, pompával, kényelemmel teljes földi világot, hanem
az, hogy feláldozott egy imádott, hévvel átölelt világot, tele
vigaszadó, közbejáró dicsfényes szentekkel, mennyei dicsőült
alakokkal, kiknek hatalmas pártfogásába, mint gyermek anyja
keblére, hajtá le eddig fejét! – Hogy száműzi magát nemcsak a
herczegek palotáiból, hanem még az oltárok házaiból is, s a mint
elfordítják tőle fejeiket azok mind, a kik koronákat viselnek
homlokaikon, ép úgy nem ismernek rá többé azok is, a kiknek
koronája aureola és töviskoszorú.»</p>
<p>«És mikor megérkezünk együtt az én népem kis szigetvilágába, ott
nem vár ránk boldog magány, melyben csak mi ketten lakunk, hanem
egy közös családi ház, a melyben testvérek és azoknak nejei laknak
velünk együtt. – És a nőnek, a ki engem oda követ, szeretni,
tisztelni, becsülni kell mindazokat, úgy, a hogy én szeretem őket.
Azoknak hibáik, rigolyáik, nehéz természetük, rossz szokásaik
vannak, azokat eltűrni, jóvá tenni kell a nőnek, ki engem oda
követ, úgy, a hogy én teszem azt.»</p>
<p>«S aztán reggeltől napestig nem édes enyelgés vár ránk. A nő
egész nap nem látja férjét. Maga viseli a ház gondját; a férj pedig
végez nehéz munkát s este mikor <span class="pagenum"><a name=
"Page_253" id="Page_253">-253-</a></span> megjön, sárosan,
kormosan, kifáradtan, – néha kedvetlenül kárbaveszett fáradsága
miatt, nem szabad őt azzal a kérdéssel háborítani, hogy mi baja
van? Tűrni kell ridegségét.»</p>
<p>«A hetedik napon pedig, mikor az Úrnak szombatja vagyon,
elmennek együtt a templomba. Egyszerű fehérboltozatú ház ez. Se
Rafael, se Canova keze nem fáradt abban, hogy láthatóvá tegye benne
az Istent. Nincs benne oltár. A nép maga énekel. S az rideg,
vontatott, egyhangú zsolozsma. A pap nem ölt aranyos ruhát. Olyan
egyszerű ember ő is, mint a többi. A mit beszél, az nem szól
fölfelé az angyaloknak, csak lefelé az embereknek. Mikor megáld,
nincs nála se pásztorbot, se halászgyűrű; olyan szegény ő is, mint
a milyen szegények azok, a kiket áldásával elbocsátott.»</p>
<p>«Hanem, midőn az egyszerű lelkipásztor kezébe teszi a nőnek a
férfi kezét, akkor azt mondja neki: «ez a férfi a te férjed és te
asszonya vagy ennek a férfinak mind halálig!» s akkor az egész ház
föláll s rázendíti az ament! S akkor a nő, a ki asszonya az ő
férjének, annak kezét kezében tartva, a minden fejedelmek
büszkeségét meghaladó ragyogással arczán, halad végig a kettős sor
között, melyet tiszteletreméltó agg férfiak s tisztelettudó
gyermekek, erényes matronák és szűz hajadonok képeznek előtte. S
mikor eljön az idő, hogy az a nő anya legyen, nincs királyné a
földön, a kinek erősebb fölségi joga legyen az uralkodásra, mint
van annak a nőnek, a ki asszonya, bálványa, gondviselése annak a
világnak, a mit, mint Isten, a semmiből teremtett.»</p>
<p>«Ez az én csábképem, herczegasszony!»</p>
<p>Blanka a két kezében tartott kormánykerék küllőin egy erőszakos
rántást tett s aztán oda veté magát az ifju keblére, hangosan –
édesen – zokogva.</p>
<p>Szólni nem tudott. Csak ujjával mutatott a bousseaultra. A
delejtű eltért. – A hajó északnak fordult, s megkezdte futását – a
holdbeli sziget országa felé. <span class="pagenum"><a name=
"Page_254" id="Page_254">-254-</a></span></p>
<h3>XXXIV.</h3>
<hr class="tb" />
<p>– Elviszesz-e hát magaddal? kérdezé a nő.</p>
<p>– Eljösz-e hát velem? mondá az ifju.</p>
<p>– Jól tudod te azt, hogy a mi tért a két karoddal átölelhetsz,
az az én láthatárom: az én egész világom.</p>
<p>– Akkor még most csak rabom vagy. S abban én nem nyugszom meg.
Én nem akarom veled elhitetni, hogy te egy hajótörött vagy, s az én
szívem egy mentő deszkaszál, melyen tovább úszhatol. Ez nagyon
sötét prognosticon volna neked is, nekem is. Hogy téged a
kétségbeesés dobott volna keblemre! Miért kiáltottad azt, hogy «ed
io sono la condannata!» mikor legelőször megcsókoltál?</p>
<p>– No! És nem esett jól neked az a csók?</p>
<p>– Nem! Fájt…</p>
<p>– Fájt – a csók?</p>
<p>– Fájt az, hogy te haragodban csókolsz.</p>
<p>– Nem volt-e okom elkeseredve lenni? Nem omlott-e abban a
perczben minden hamuvá, a mit addig örökké égő fénynek hittem? Nem
veszett-e el a hitem az emberi alakok istenségében? az áldások
foganatjában? magában az emberi igazságszeretetben is? A kik engem
martyr-életre, martyr-halálra elitéltek, maguk elfutnak az ő
itéletük elől? Mit higyjek én tovább azoknak az égig emelkedésében,
a kiket a földön így futni láttam?</p>
<p>– Összetéveszted a fogalmakat. A földet ők el fogják veszíteni.
De az ég kulcsait mindig birni fogják. Az, a kit te futni láttál, a
földi uralkodó volt, ki itt hagyta koronáját, a ki ellen a hús és
vér fellázadt. De a szellemek megmaradnak neki. A szentek, a
dicsőültek serege, az apostolok, a vértanúk, a kikkel telve van az
a világ, nem jönnek eléje alkotmányt követelni s száz milliói az
élőknek fogják ezután is kérni tőle, hogy nyissa meg előttök
<span class="pagenum"><a name="Page_255" id=
"Page_255">-255-</a></span> ezen világnak kapuit és te neked fájni
fog a szíved, hogy kiléptél abból a fényes processióból, a melyet ő
vezetni fog.</p>
<p>– És ha le kellene érted mondanom magáról az égről, már meg van
téve. Te jól tudod azt. Belőlem nem lehet többé más: csak az, a mit
a szép Cyrene mondott, vagy a mit te mondtál.</p>
<p>– S te választottál a kettő közül. Feleségem akarsz lenni. S
hogy az lehess: meg kell tenned az utat odáig, a hol hitsorsosaim
laknak. Ezt rendeli a törvény. Át kell térned az én vallásomra.</p>
<p>– Készen vagyok rá.</p>
<p>– Nem vagy rá készen. Az én templomom nem átjáró ház egymással
találkozni vágyó szerelmesek számára. Az én eklézsiám nem asylum
más vallás elitéltjeinek, kik oda biráik elől menekülnek. Az én
templomom tornyán a gömb nem azt hirdeti, hogy jertek ide! Itt
szabadabb az erkölcs, könnyebb az élet, itt nem kell keresztet
viselni. Neked előbb meg kell szeretned azt az Istent, a kit én
követek.</p>
<p>– S hogyan ismerem meg őt?</p>
<p>– Azokból az emberekből, a kik az ő hívei. Nem az igékből, nem a
szent könyvekből, hanem a tettekből: az emberek életéből. Majd ha
megtudod, hogy mit tesznek azok, a kik nem halasztják az Istennel
és emberekkel való kibékülést a más világra, hanem cselekszik azt
itt ezen a földön, a kik elkezdik a szentek országát építeni már
itt a nap alatt, a kik megmutatják, hogyan kell embernek az embert
eltűrni, igazságosnak lenni, bántalmakat megbocsátani, dolgozni
föld fölött és föld alatt, hűségért hűséggel fizetni, szenvedőkkel
jót tenni, mivelni a lelket a tudás által; s mindezekért nem
zugolódni, hanem örülni az életnek és mind annak, a mi benne van;
örülni a munkának, a hűségnek, a megbocsátásnak, a jóltevésnek, a
tanulásnak s mindezekért áldani azt az egy Istent, a ki mind ezt
nem csapásul mérte reánk az eredendő bűnért, hanem saját lelkét
lehellte belénk, – hogy legyünk «boldog <span class=
"pagenum"><a name="Page_256" id="Page_256">-256-</a></span>
emberek» abban a miben ő «boldog Isten»!? akkor szeretni fogod az
én atyámfiait; akkor szeretni fogod azt az egy Istent, a ki a béke
Istene; akkor nem fog neked fájni az én csókom.</p>
<p>– Szólj; mind ilyenek a te atyádfiai, mint te vagy?</p>
<p>– Mind jobbak ők nálamnál egytül egyig.</p>
<p>– Akkor már szeretem őket.</p>
<p>… És többé egyiküknek sem fájt a másik csókja.</p>
<p>… S most aztán súghatta a nő: «ed io sono la beata».</p>
<h3>XXXV.</h3>
<p>A boldogság addig tartott, a meddig a tenger. A mint a trieszti
árboczerdő meglátszott, körben forgó őrtüzével, azt mondá Manassé
Blankának:</p>
<p>– A mi beteg száraz földünk közelít. Ez a mi gondtalan
örömeinknek a vége. A mint a száraz földre kilépünk, megjelennek
előttünk a föld hatalmasai s megkérdik tőlünk, hogy kik vagyunk? mi
közünk van egymáshoz? honnan jövünk? és hová akarunk menni? – S
mind ezekre mi igen rossz feleleteket tudunk adni. Útleveleink
vannak cittadino Scalcagnatotól, a ki az osztrák partrendőrök előtt
nem jó firma. A Cagliari név jó hangzású név egész a magyar
határig; azontúl már gyűlöletes; megfordítva: a Zboróy név rossz
hangzású Istriában, mert ily nevű urak a magyar hadseregben
szolgálnak. Az én nevem gyanús itt is, ott is. Rómából jövünk, a
forradalom fészkéből s Magyarországba megyünk, a forradalom
tűzkatlanába. Egymáshoz tartozásunkat nem tudjuk igazolni semmivel.
Kémeknek, emissariusoknak fognak tartani bennünket mindenütt;
letartóztatnak és elválasztanak.</p>
<p>– Tanácsolj hát, mit tegyünk?</p>
<p>– Kétféle utunk van, a mit választhatunk. Az egyik az, hogy
Triesztben kiszállva, te veszed át a vezetést. Útleveledbe beirjuk
a nevemet, mint inasodét; én livrét öltök, <span class=
"pagenum"><a name="Page_257" id="Page_257">-257-</a></span>
bajuszomat levágom, s szolgállak az egész úton, mint cseléded,
tiszteletteljes távolban tartva magamat. Te a zborói földes asszony
utazol haza birtokodra s én követlek és hordozom a málhádat. Igy
legkönnyebben átcsúszunk minden akadályon.</p>
<p>Blanka a fejét rázta.</p>
<p>– Mi a másik?</p>
<p>– Az sokkal nehezebb és veszélyesebb.</p>
<p>– Akármi legyen, én azt választom. Hogy én az egész úton úgy
bánjak veled, mint cselédemmel, hogy egy gyöngéd szót ne szólhassak
hozzád, azt nem birom ki. S hogy te ezt a szép kis drága bajuszodat
levágd, azt nem engedem meg. Mondj mást.</p>
<p>– A másik az, hogy a partra kiszállva, átadjuk útleveleinket a
szemközt jövő rendőrbiztosnak, a hogy az most szokás; attól
megtudjuk a parancsolatot, hogy holnap mely órában jelenjünk meg
személyesen a rendőrfőnöknél, további rendelkezések elfogadása
végett? Mi azonban azt a reggelt nem várjuk meg Triesztben, hanem
veszünk egy-egy vándorbotot a kezünkbe, egy utitáskát a hátunkra s
neki indulunk gyalog a Karst-hegyeknek, s ösvényeken, a miken okos
ember nem jár, átvezettetjük magunkat egy kalauzzal a magyar
határig.</p>
<p>Blanka a tenyerébe tapsolt.</p>
<p>– Az lesz jó. A hol elfáradunk, ott leülünk egymás mellé
pihenni. Éji szállásra találunk egy pásztorkunyhót és abban friss
szénát fekhelynek.</p>
<p>Ebben aztán megállapodtak.</p>
<p>Triesztben legsürgetősebb dolguk az volt, hogy mind a ketten
levelet irjanak Zimándy úrnak, kiről azt hitték, hogy Budapesten
lakik mindig. A levélben tudatták vele az eddig történteket. Hogy a
herczegnő Rómát elhagyta, hogy magát Manasséval eljegyezte, s e
végett utaznak együtt Erdélybe, a hol egyedül lehető az áttérés és
az egybekelés.</p>
<p>Ez majd nagy meglepetés lesz Gábor úrnak! <span class=
"pagenum"><a name="Page_258" id="Page_258">-258-</a></span></p>
<p>S hogy annál hitelesebb legyen a levél, mind a ketten egy darab
papirra irtak; az egyik oldalára Blanka, a másikra Manassé.</p>
<p>A levél természetesen hamarább haza fog érni, mint ők, a kik az
út egy részét gyalog teszik meg.</p>
<p>Azután csak azt várták, hogy beesteledjék, akkor kisétáltak a
város végére, ott a legutolsó szatócsboltban parasztruhát, háti
tarisznyát és élelmiszert vásároltak, átöltöztek istriai póroknak,
s aztán a legelső albergóban találtak egy kalauzt, a ki fölvezesse
őket a Karstra.</p>
<p>Idáig tartott a boldog délöv világa: cziprusfák, olajfaligetek
országa. Az első útkanyarodónál már más világrész következik. Egy
ország csupa kőből. Hegyhátak, a miken egy fűszál nem leng; pedig
barázdákat szántott rajta – mint mondják – az ördög.</p>
<p>Egy elátkozott vidék, a hol az ember száműzetésben él. Vagy mint
a sas, csak fészkét rakja rajta, s másunnan hordja oda eledelét.
Kecskejárta ösvény vezet a gyopárfedte hegyoldalon végig, melynek
szédítő mélységében megszállt az esti köd.</p>
<p>Hárman haladnak egymás nyomában. Elől a kalauz. Kipróbált
csempész. Most is azt hiszi, hogy csempészeket vezet, a kik
csipkét, selymet lopnak át az osztrák határon. Ismeri a douaniérek,
a vámőrök les-zugait, a miket kerülni kell s az útféli tanyákat, a
mikben meg lehet pihenni. Messze vannak azok egymástól s gazdáik
nem mindig vannak otthon.</p>
<p>A merész havasi vasutak még akkor nem szelték át a
sziklaországot; dörömbölő robajuk nem verte föl a hegyszakadékok
csendjét.</p>
<p>A hol a hold megvilágítá a hegyoldalt, néhol a kopár szirtlapon
egy-egy keretbe foglalt kép látszik; egy kis csendélet. Néhány fa,
bokor, közötte zöld vetés; egy zúgban kicsiny ház, melynek egyetlen
ablaka messze világít. Ott valami vakmerő ember megkisérlé daczolni
mostoha apjával, az ördöggel, s kierőszakolt a kőből annyi
<span class="pagenum"><a name="Page_259" id=
"Page_259">-259-</a></span> termő földet, hogy fát ültethetett,
rozst vethetett bele, s körülvette azt kőkerítéssel. Tul e folton
semmi élet, semmi növényzet.</p>
<p>Az elkényszeredett boróka meghúzza magát a szikla oldalaiba s
nem mer túlnőni a palarétegen, mely védi a rettenetes bórától.</p>
<p>Éjfél tájon, mikor lemegy a hold, s tovább utazni veszélyes, a
vándorok elérik a pihenő tanyát.</p>
<p>A kalauz azt mondta, hogy itt a «város».</p>
<p>Minő város volt az? Egy Pompéji a hegytetőn, mely soha nem volt
eltemetve, mégis elmult. Egy holt város. Holt házak, holt utczák,
holt piacz.</p>
<p>Még áll fal fal mellett, egymást támogatva, teteje már egynek
sincsen; az út magasságáról minden szobába belátni, némelyik kékre
van festve, a másik pirosra; a konyhák oldalai még feketék a
koromtól. – Itt valaha éltek.</p>
<p>A falakra borostyán kúszik fel, s a cseresnyebozót pagonyt képez
a házak körül, miknek némelyikén még látszik mészszel felirva a
tulajdonos neve. Itt valaha örültek és szerettek.</p>
<p>S nem ölte ki hadjárat a hajdani lakókat; sem meghonosult gonosz
járvány nem kényszeríté elhagyni falaikat. Igen egyszerű dolog
történt velük. A patak, mely vidéküket éltette, egyszer csak
keresztül ásta magát a mészkövön, más üreget talált; elhagyta ezt a
völgyet s egy másikban mértföldekkel odább tört magának kijárást. A
kis «város» lakóinak itt kellett hagyni a sorba rakott köveiket, ha
szomjan nem akartak halni. A nevére sem emlékezik már senki a
helységnek.</p>
<p>Jó szerencse, hogy a hajdani templom sekrestyéjének boltozatos
teteje van: abban meghúzhatta magát egy kecskepásztor, összes
lakossága az egész városnak s vendégfogadósa a járatlan út
vándorainak.</p>
<p>– Mindjárt meglátjuk a vén «fecsegőt», mondá a kalauz, a mint az
ösvényről a puszta város felé letért. <span class=
"pagenum"><a name="Page_260" id="Page_260">-260-</a></span></p>
<p>– Fecsegőt? Az a neve a gazdának? kérdé Manassé.</p>
<p>– Az a tulajdonsága. Egész nap fecseg</p>
<p>– De ez igen rossz tulajdonság.</p>
<p>– Olyan nyelven fecseg, a mit nem ért senki. Ötven esztendeje él
már itt a sziklák között egyedül. Senkije sincs, mint a kecskéi. Az
alatt csinált magának egy oly nyelvet, a mit semmi emberi teremtés
meg nem ért. Azon beszél a hozzá betérő utasokkal, s ha maga van, a
láthatatlan emberekkel egész nap. Egyszer nagy összeütközés volt
ebben a völgyben a csempészek és a vámőrök között s a fecsegőt is
felvitték a törvényszékre tanúnak. De könnyebb lett volna azt
leirni, a mit egy szarka beszél az ágon, mikor jóllakott és
ejtőzik, mint az ő válaszait. Voltak tudós urak, a kik mindenképen
meg akarták tudni, hogy miről van szó? s egész nap szóról-szóra
jegyezték a mondásait. De két egyforma szó nem fordult azokban elő.
Csak a mikor elvégezte a mondanivalóját, akkor ismétlé ezeket a
szavakat: «róre mityi nófiti», ez a végszó, de annak sem akad
gazdája.</p>
<p>Már messziről lehetett a pergő discursust hallani, a mit a
puszta templom sekrestyéjében támasztott valaki. Mintha egy
korcsmáros perlekednék odabenn egy egész tele csapszék vendéggel, a
kik megitták a sok bort s nem akarnak fizetni.</p>
<p>Nem volt ott se bor, se vendég. A tűzhelyen pattogott a
boróka-bozót lángja. (Abból állt a hegyoldalt terítő erdő.) S a
körül sürgölődött egy csodálatos alak, kecskebőrből, tarka
daróczrongyokból, összecsapzott emberi hajból és szakálból
összeállítva. Csak a szája és két szeme számára volt nyilás a
gubanczban. Főzött valamit egy cserépfazékban a tűz mellett.</p>
<p>A mint a kalauzt meglátta az ajtajában a két utazóval, egyszerre
abba hagyta a perlekedést az eddigi vendégeivel s csupa üdvözlet és
bókolat lett minden szava; s a mivel sorba mind a háromnak
felszolgált, az valószinűleg mind megannyi teljes czímű titulus
volt. A következő <span class="pagenum"><a name="Page_261" id=
"Page_261">-261-</a></span> beszéd pedig, a ki értette azt a
nyelvet, világosan azt fejezé ki, hogy mit parancsolnak a nagy
uraságok? hány szobát, milyen ágyakat? hogyan akarnak étkezni? «a
carte?» vagy «a table d’hôte?» Parancsolnak osztrigát? burgundit?
van minden.</p>
<p>– Jól van már, öreg! «Róre mityi nófiti.» Nem kell az
uraságoknak semmi, csak rőzse a tűzre, aztán meg friss moha
fekhelynek. Enni inni valót magunk hoztunk magunkkal.</p>
<p>A gazda megértette a kivánságot; mert hallani tud olaszul is,
meg illyrül is; csak beszélni nem. Csinált ágyat az uraságoknak a
tűzhely mellett és szép lobogó tüzet; melyet azok körülültek s
előszedve az iszákból a magukkal hozott lakomát, elkezdtek
estelizni. A gazdát is kinálták; de az világért meg nem kóstolt
volna semmit. Ellenkezőleg elkezdte magasztalni azt a valamit, a mi
az ő egyetlen fazekában rotyogott. (Láthatólag kecskesavós
zsendicze.) A szavakat nem értette senki, de a hang, a mosolygás, a
czuppantás, az összecsücsörített ajkakhoz vitt ujjhegyek mimikája
elmondá azt bőségesen, hogy abban a fazékban meg van minden, a mi
csak emberi inynek drága és kedves: az olasz olla potridája, a
chinai fecskefészke, a török piláfja, a magyar gulyáshúsa, a zsidók
mannája! Lucullus szakácsa annál jobbat nem főzött. S mikor azt
látta, hogy a kalauz mindezekben kételkedik, fogott egy nagy
főzőkanalat, megkavarta vele a tartalmát s kihúzott annak fenekéről
egy óriási hosszú – kigyót!</p>
<p>A férfiak felkurjantottak, a hölgy felsikoltott a rémület miatt
a szörnyű eledel láttára, a mire aztán a gazda azt mondá, hogy
«róre mityi nófiti». S nagyon elszomorodott, hogy az ő fejedelmi
lakomáját így megvetik az idegen barbarok, s aztán motyogott
magában; ez az ő csemegéje: delicatesse, a mivel a minden állatok
táplálója bőségesen ellátta őt, a sziklák egyedüli lakóját.
Mindennap küld a számára egyet az útjába. S a kigyó jó izű állat,
jobb, mint az ángolna. A kigyó szelidebb a galambnál, mert
<span class="pagenum"><a name="Page_262" id=
"Page_262">-262-</a></span> nem repül el. Hazugság minden rossz, a
mit ráfogtak. Hanem hát «róre mityi nófiti.» Nem is maradt ott a
társasággal, mely lakomáját így megveté, hanem a mint tökéletes
lett a főzemény, vette a fazekát, kiült vele az ajtó elé egy nagy
kőre, ott költötte el a mannáját s a közben haragosan kergetett egy
csoport vásott suhanczot, a kik bele akartak torkoskodni. Ellenben
igen bőkezűleg kiosztá a maradékát szegény koldus asszonyok között
s a csontokra összehívta a kutyákat. Nem volt ott rajta kívűl
senki; se koldusasszony, se suhancz, se kutya, csak a kövek, a
kövek, meg a kövek…</p>
<p>Aztán csak kibékült megint magától, s elkezdett a vendégeinek
vidám történeteket mesélni, csodálatos adomákat, a miknek felét
elnevette. Olyan jóizűen tudott kaczagni, hogy utoljára azok is
együtt nevettek vele, – nagyon vidám történetek voltak azok,
csakhogy nem értette senki.</p>
<p>Mikor aztán a vendégek aludni készültek, még egyszer megrakta a
tüzet (a hegyek tetején a novemberi éjszakák hidegek) s aztán
magukra hagyta őket, maga a kalauzzal együtt bement a templomba,
melynek megmaradt boltozata alatt tanyáztak kecskéi. Ott elébb egy
hosszú értekezést tartott a kalauznak, valószinűleg az időjárás
változandósága fölött. Azután elmondott neki egy pár rémséges
történetet, bizonyosan dugárusok baleseteiről, vámőrök
megsebesültéről, de a mint végül azt mondá, hogy «róre mityi
nófiti!» a szája elé tette a mutató-ujját, hogy ebből aztán egy
szót sem szabad ám odábbmondani.</p>
<p>Mikor aztán a kalauz elaludt, nem hallgatott rá többet, akkor
odament a kecskéihez s tekintve azt, hogy a többiek már alszanak,
halk hangon, suttogva kezdett el nekik kegyes oktatásokat tartani:
szemrehányásokat tett nekik számtalan gonoszságaikért, megfeddé,
megdorgálta a keményebb szívűeket, a kik a többieknek rossz példát
adtak s a ki egy «me-e-e» szóval visszafelelni bátorkodott, azt
lehordta méltó haraggal. <span class="pagenum"><a name="Page_263"
id="Page_263">-263-</a></span></p>
<p>Végre ő is ledült aludni a kecskebőrrel terített mohágyra. Ott
még egy kis ideig nevezetes vitája volt egy képzelt házastárssal, a
ki szeret a férjébe minden áron belekötni s nem engedi békével
elaludni. Visszafeleselt neki. Embertől nem érthető nyelven. Még
sem birt vele. Az asszony kifogyhatlan volt a perpatvarban,
utoljára is «az okosabb enged». Neki kellett elhallgatni. «Róre
mityi nófiti.» Hátat fordított a képzelt perlő társának és horkolni
kezdett.</p>
<p>Blanka oly édesdeden aludt a hevenyészett mohágyon. A kővilág
pusztaságának közepette. A hol az egyetlen ember egyetlen vada a
kigyó.</p>
<p>A Cagliari-palotában egyszer sem volt ilyen édes, nyugodalmas
álma.</p>
<p>Korán reggel felköltötte a harangszó. A kecskék csengetyűszava.
Itt az a hajnali harang.</p>
<p>A gazda lopózva osont a sekrestyén keresztül. Blanka utána
nézett az ajtó hasadékán keresztül, hová megy?</p>
<p>A templom előtt állt egy kőkereszt. Az egyik ága már le volt
törve s az idvezítő testéből csak a jobb kar és a két lábszár volt
meg rajta.</p>
<p>A fecsegő oda térdelt a csonka jelvény elé s elkezdett egy
hosszú imádságot mondani, azon az érthetetlen, senkihez nem szóló
nyelven. «Róre mityi, nófiti.» Ez volt az ámen. Az, a kihez
beszélt, bizonyosan megértette azt.</p>
<p>Azután került-fordult, nem sokára visszatért egy tál tiszta
vízzel, a mit a borókáról lerázott zuzmarából olvasztott a tűznél s
azt nyájas mosolygással ajánlá fel Blankának. Tudta, hogy az
asszony boldogtalan azon a napon, a melyen az arczát és kezeit meg
nem moshatta.</p>
<p>Azután megtanítá őt a kecskét megfejni. Szép tudomány az egy
asszonynak, a ki szereti reggelire a maga fejtét inni. Aztán meg
kitudja, hogy «róre mityi nófiti?» <span class="pagenum"><a name=
"Page_264" id="Page_264">-264-</a></span></p>
<h3>XXXVI.</h3>
<p>Manassé igen jól okoskodott, mikor ezt az útat választotta; a
Karston gyalog keresztül hatolva, nyilt kapu volt előttük
Magyarországba: mehettek, a nélkül, hogy valaki hozzájuk szólt
volna. A horvát határőrvidék összes férfi lakossága messze távolba
volt elszólítva a hadműveletek mezejére; a falvakat, városkákat nem
őrizte senki, rendőrség, vámőrség, mind be volt vonva: a hol
fuvarost fogadtak, tíz esztendős gyermekek voltak a kocsisok.</p>
<p>A Muraközön átjutva, izgalmasabb élet közé jutottak: a magyar
községek népfölkelése volt hazatérőben; a hadseregtől elbocsátott,
nem harczolni való elemek. Ezekkel sem volt semmi baj.</p>
<p>A Bakonyerdő a legbátorságosabb hely volt most.</p>
<p>A magyar hadsereg még Győr előtt állt, háta mögött egész Budáig
szabad volt a tér.</p>
<p>A lánczhidon még nem jártak, a hajóhidon még nem szedtek úri
kinézésű emberektől vámot.</p>
<p>A mint Manassé Blankát az «Angol királynő»-nél elhelyezte, azt
kérdé tőle, hogy nincs-e elfáradva?</p>
<p>Blanka nevetett: ugyan mitől?</p>
<p>Hiszen csak két napig járt gyalog a hegyek tetején és négy napig
rázatta magát kukoriczaszár ülésű parasztszekéren. A finom alkotású
testnek oly aczélidegzete volt, a mit külső viszontagság ki nem
birt fárasztani.</p>
<p>– Akkor holnap reggelre megrendelem a «gyors parasztot».</p>
<p>A gyors paraszt volt akkor a magyarországi közlekedés
előmozdítója. Tanyája e nemzeti vállalatnak a budai «fehér
farkas»-ban volt feltalálható, s a részvényeseket nem hiába hítták
«nyerges-újfalusiaknak».</p>
<p>Elébb azonban Zimándy ügyvéd urat kellett felkeresnie, hogy
értekezzék vele azon ügyek felől, a miket Triesztből küldött
levelében reá bízott. <span class="pagenum"><a name="Page_265" id=
"Page_265">-265-</a></span></p>
<p>Az ügyvéd irodája ismeretes volt, a leghiresebbek közé tartozott
az a fővárosban. Mindig volt négy-öt segédje és ugyanannyi
juratusa.</p>
<p>Ezuttal azonban a nagy irodaszemélyzetből csak három volt otthon
található: egy sánta, egy púpos, meg egy hebegő. A többi elment
honvédnek.</p>
<p>Manassé szörnyű nagy lármára nyitott be az irodába. A sánta meg
a púpos nagy veszekedést folytattak egymással, a mibe a hebegő is
törekedett beavatni magát, de a mint a legelső «k», «g», «p» vagy
«b» betűhöz elért, ott oly nagyszámú hasonló betűknek az
elszaporításával gyűlt meg a baja, hogy a másik kettő nem várt
addig rá, hanem tovább harczolt. Mind a háromnak fel volt téve a
kalapja, úgy jobban lehet gorombáskodni.</p>
<p>Manassé ismerte mind a hármat.</p>
<p>A mint őt belépni látták, levették a kalapjaikat s a két
vitatkozó fél rögtön elővette, hogy legyen az ő vitás perükben
biró.</p>
<p>– Tehát «miért zúgolódnak a pogányok?»</p>
<p>A sánta így szólt:</p>
<p>– Ez a púpos itt ni, azt állítja, hogy ők, a pozsonyi juratusok
csinálták a forradalmat Bécsben, márczius 13-án, s azért azt
kellene nemzeti ünnepnek elfogadni.</p>
<p>– Persze, hogy azt! kiálta fel a púpos; nem is a pesti
paraplé-revolucziót ám, a mit te sánta segítettél csinálni márczius
15-én.</p>
<p>Ezeknek nem volt akkor nagyobb bajuk.</p>
<p>Manassé aztán eligazította köztük a dolgot.</p>
<p>– Mind a kettőtöknek igaza van. Te sánta csináltad valóban a
márczius tizenötödikét, csakhogy az nem volt forradalom, mert csak
egy puskát sem sütöttek el benne; a bécsi már az volt, mert abban
egy embert meg is lőttek! csakhogy azt, te púpos, nem
csináltad.</p>
<p>Ezért aztán összeszidták mind a ketten, s rajta kibékülve,
felcsapták kalapjaikat s eltávoztak. Ott hagyták egyedül a
hebegővel. – Az volt az irodafőnök. <span class="pagenum"><a name=
"Page_266" id="Page_266">-266-</a></span></p>
<p>Manassé Zimándy úr után tudakozódott.</p>
<p>A kis hebegő megkisérté előbb egy nagy mennyiségű kkkk betűvel;
mikor az nem sikerült, egy még hosszabb sorozat pppp betűvel nyitni
meg a választ; mikor látta Manassé, hogy sehogy sem megy a dolog,
azt mondta neki: «próbáld meg pajtás elénekelni, a mit mondandó
vagy».</p>
<p>S ezen a módon csodaképen jól ment a kisérlet. (Mint tudva van,
a hebegők énekelve igen tisztán tudnak beszélni.) Borgia Lucretia
«qualunche sia l’avento» dallamára igen szépen elő tudta adni az
irodavezér, hogy Zimándy úr nemcsak a háznál nincsen, de sőt
Budapesten sem kapható. Még egy hét előtt egy fulminans czikket irt
a «Radikál Lap»-ban, felszólítva a lakosságot, hogy temessük el
magunkat Budavár romjai alá s annak a nyomatékául maga a nagyságos
asszony is kiment délután a Gellért-hegy alatti reduithoz sánczot
ásni, s ott hordta a földes kosarat másfél óra hosszat, más
úrhölgyekkel egy társaságban. Bizonyosan ott nagyon felhevítette
magát mert éjjelre nagy migrainet kapott, mely ellen a házi orvos
gyors levegőváltozást rendelt; minek következtében Zimándy úr
rögtön elköltözött nejével együtt a falusi jószágára, a mi vagyon
Szathmár vármegyében. A mi elég szép levegőváltozás. A maga részét
Budavár romjaiból itthagyta – akárkinek, a kinek tetszik.</p>
<p>E szép énekszó mellett azt is megtudta Manassé, hogy a mi
levelet ő küldött Zimándynak öt nap előtt, ez már nem találta őt
Budapesten, hanem minden bizonynyal utána lett küldve «Pálmás»-ra,
a birtokára, a többi elintézetlen levelekkel együtt.</p>
<p>Ez sem baj, gondolta magában Manassé.</p>
<p>Másnap, még az olajlámpák pislongása mellett megindult a
gyorsszekér az utazókkal. Vannak vasutak, a miken túltett ez
utazási mód. Az út jó volt: nem vas, de aczél; egész hónapon át nem
esett eső. Délre Szolnokban voltak, estére Püspök-Ladányban. Ott
nehány órai pihenés és megismerkedés a vendéglős rántottájával és
ágyszalmájában <span class="pagenum"><a name="Page_267" id=
"Page_267">-267-</a></span> zörgő egereivel; s aztán a fiastyúk
feljövetelekor folytatott vágtatás a rónán keresztül, mely reggelre
Debreczenben végződött; úgy, hogy másnap korán délután már közel
járt a gyorsszekér, négy csengős paripájával a «pálmás»-i
kastélyhoz, melyet azért neveztek el ekkint, mert az egész park
körül van szegélyezve olasz jegenyefákkal, miket a nemzeti
büszkeség pálmafáknak nevez.</p>
<p>A mint a pálmafa-szegélyhez ért a négyes fogatú gyorsszekér, egy
kukoriczaszárból épített kunyhóból egy marczona alak ugrott a lovak
elé, egyik kezében kétágú vasvillát emelgetve, másikkal az első ló
zabláját ragadva meg.</p>
<p>– Meg kell állni! rivalt a kegyetlen ember a kocsisra.</p>
<p>– No, mi baj? kérdé Manassé. Útlevél kell? Passus?</p>
<p>– Nem paksus kell, válaszolt a szigorú férfi; hanem ezeket a
csengetyüket kell leszedni a lovakról, ni!</p>
<p>– Ugyan miért? kérdé Manassé.</p>
<p>– Hát azért, mert a nagyságos asszonynak ma nagy «mirge»
van.</p>
<p>A vendégek nem értették azt; az őr bővebb magyarázattal
szolgált.</p>
<p>– Ilyenkor az útfélen két strázsa áll, hogy a ki elhajtat a
kastély előtt, annak leszedje a lováról a csengőket.</p>
<p>– De mi épen ide akarunk szállni a kastélyba; mondá Manassé.</p>
<p>– Akkor meg épen megkövetem, majd csak lépésben fogom vezetni a
lovakat, hogy a kocsi ne zörögjön. A nagyságos asszony nem
szívelhet semmi hangot. Még a szomszéd faluból is összevásároltatta
mind a kakasokat, hogy ne kukurikoljanak, mert nem tud aludni
tőlük.</p>
<p>De bármi óvatosan igyekezett is a négy ló, meg a kocsi
lábujjhegyen járni, mégis óvhatlan volt, hogy valami kis neszt ne
támasszon, a míg a kapun bejárt, s már a folyosóajtóban megjelent
egy új komornyik, haragosan ijedt képpel mutatni némajátékban, hogy
csendesebben kell zörögni! <span class="pagenum"><a name="Page_268"
id="Page_268">-268-</a></span></p>
<p>– Mondtam ugy-e, hogy mikor a nagyságos asszonynak mirge van,
olyankor nagyon idegen.</p>
<p>A vad paraszt soha se hallotta hírét a migrainenek és
idegességnek; aztán olyan szókat csinált belőlük, a mik azokhoz
legközelebb álltak.</p>
<p>A szelíd paraszt aztán megigazította, odasietve az uraságokhoz.
Ő németül beszélt.</p>
<p>– Oh, ez a vad paraszt! soha se tanulja meg az igazi szókat. A
nagyságos asszonynak «Meergrün» baja van, s ilyenkor egészen
«närrbös».</p>
<p>Blanka kérte, hogy vezessék őt beteg barátnéjához. Az asszonyok
nagyszerűek a betegápolási vágyban.</p>
<p>Az inas előbb bejelentendőnek találta a vendéget, mert a
nagyságos asszony ilyenkor «närrbös!» S lábujjhegyen lépegetve,
benyitott egy posztóval bevont ajtón, melyen túl egy másik
paplannal kivert ajtó következett. Blanka és Manassé azalatt
állottak a folyosón s várhattak rá, míg visszatért. Az pedig jó
ideig tartott.</p>
<p>Mikor aztán az inas ijedésre meredt szemekkel visszajött, mutatá
némajátékkal Blankának, hogy be lehet menni, de az arczáról
lehetett látni, hogy nem igen kellemetesnek jósolta a látogatást.
Sietett azután a férfivendéget a nagyságos úr szobájába vezetni, a
ki nem is sejti, hogy valaki érkezett a házhoz. Olyan csendesen
lopózik be ide a vendég.</p>
<p>A szép Marie szobájában nappal is sötét volt. Az ablaktáblák be
voltak téve, a függönyök leeresztve; azonkívül valami barna
szőnyeg, melylyel a falak be voltak húzva, még segített a komor
hangulatot növelni. A szép hölgy egy causeuseön hevert, félig fekvő
állapotban, sárga selyem háziköntös volt rajta; hosszú szőke haja
lebontottan omlott el körüle. Háta mögött egy sovány komorna állt,
meg egy köpczös szolgáló. A komorna egy hosszú nyakú üvegcséből eau
de Colognet csepegtetett az úrnő fejére, s a szolgáló, mint Aeolus
segédei, tele pofával fújt arra a helyre, hogy az illatszer gyorsan
elpárologjon. <span class="pagenum"><a name="Page_269" id=
"Page_269">-269-</a></span></p>
<p>A szép úrnő már tudta, hogy ki jön őt látogatni, mert az inas
bejelenté a vendég nevét, hanem azért mégis úgy tett, mint a kit e
megjelenés a kisértetlátás rémületébe hozott. Felszökött, kezeit
reszketve maga elé tartá, szemeit holdkóros elbámulásra mereszté,
ajkai lihegtek, állát rángatta a görcs, melle fuldokolt: aztán
visszaesett fekhelyére, rémülten kiáltva «hercz… (aztán
megigazította magát: már nem az!) Blanka!» s akkor aztán elkezdett
zokogni. Blanka odament hozzá, megcsókolta gyöngéden a homlokát s
részvétteljesen kérdezé:</p>
<p>– Marie! ön szenved?</p>
<p>A szép szőke hölgy e csóktól is összeborzadt: mintha kisértő
szellem csókja lett volna az, s két karját arcza elé tartá, hanem a
rémület közepett is eszébe jutott annyit súgni vendégének, hogy
«parlons français devant les domestiques».</p>
<p>S Blanka kénytelen volt francziául ismételni kérdését.</p>
<p>– Ah! ah! nyögött a szenvedő úrhölgy; mi az a fájdalom, a mit a
fejemmel szenvedek, ahhoz a kínhoz képest, a mit a szivem érez ön
miatt, – Blanka.</p>
<p>– Én miattam? Mivel okoztam azt?</p>
<p>– Mon Dieu! Ah mon Dieu! Minő örvénybe vetette ön magát! Férjem
elmondta. Annak a betege vagyok. Ön koldusá tette magát. Minden
vagyonát eldobta magától: rettenetes gondolat! Önt éhezve,
rongyokba öltözve látni. Dieu et Jesus Maria.</p>
<p>Blanka mosolygott.</p>
<p>– De ettől ne féljen ön. Én nem fogok se éhezni, se rongyosan
járni. Férjhez megyek s a férjem eltart.</p>
<p>– Borzasztó eszme! Férjhez menni: az egyház tilalma ellen! A
fejem szétszakad mindjárt! Látom önt a kárhozat tüzében égni! Ezt a
szép, mosolygó arczot. Eddigi szent képemet. Eltorzulva az örök
lángok között. Elveszve menthetlenül! Megőrülök bele! Ah «sót»,
«sót!» Adjátok ide azt a repülő sót! Ne lássam Belzebubot ily
irtózatosnak. <span class="pagenum"><a name="Page_270" id=
"Page_270">-270-</a></span></p>
<p>A repülő sótól aztán monsieur Belzebub kezdett egy kissé
toleransabb lenni.</p>
<p>A szép Marie imára kulcsolt kezei közé szorítá a repülő savas
phiolát s úgy kezdett el Blankának előterjesztéseket tenni.</p>
<p>– Ön át akar térni a pogány hitre! Zsidóvá akar lenni. Zsidóvá!
Hüh be pokolbeli meleg van idebenn! Hol van az a thermometrum?
Legalább ötven fok melegnek kell lenni. Oltsák ki a tüzet a
kályhában. – Ah, Blanka! Ha még nem késő, ha még van visszatérés.
Fusson ön! Fusson! Hagyja el azt az embert! Azt a dæmont!</p>
<p>– Kérem, Marie, én azt, a kit szeretek, tisztelem is.</p>
<p>– Bocsásson meg! De most olyan nagyon szenvedek. Nem akartam önt
megsérteni. Nem akartam önnek fájdalmat okozni.</p>
<p>– Nem is lehet, szólt Blanka, angyali nyugalommal; a ki boldog,
annak nem lehet fájdalmat okozni – s én az vagyok!</p>
<p>– Szerencsés ön! Ah, én a mióta az ön balsorsát megtudtam,
folyvást beteg vagyok bele. Hat nap óta nem alszom, nem eszem,
nincs nyugodalmam.</p>
<p>Blanka délczegen fölemelte fejét és arcza ragyogott a
kevélységtől. Egészséges arczpirja eleven dicsekedés volt.</p>
<p>– Ne beszéljünk most én rólam! szólt aztán szeliden, s leült a
szép szőke hölgy mellé. Tudja ön, Marie, máskor ha szenvedett ön a
fejével, én a két kezem közé fogtam azt, s ön azt mondta, hogy a
tenyeremnek gyógyító ereje van.</p>
<p>– Igen, ön volt az én szentem.</p>
<p>– Kisértsük meg, azért, ha megszüntem is szent lenni, hátha az
ujjaimban megmaradt ez a gyógyerő. Tegye ide az ölembe a fejét.</p>
<p>S azzal gyöngéden odavonta barátnéjának a fejét az ölébe. Az
most elkezdett reszketni s panaszkodott, hogy milyen hideg van itt!
A sziliczei jégbarlang semmi ehhez a szobához képest.</p>
<p>Ezeket az elátkozott szamosparti házakat nem lehet <span class=
"pagenum"><a name="Page_271" id="Page_271">-271-</a></span> soha
kifűteni, mert a vadvíz felfakad a falaik alatt. Milyen penészszaga
van mindennek. Aztán meg az egérszag, meg a kenderszag! Áthat az
ablakon is! Ez az otkolon meg oly büdös! A boltos bizonyosan ként
tett bele.</p>
<p>A két cseléd meg se mukkant.</p>
<p>Blanka várta, barátnője homlokára tett kézzel, hogy
elszunnyadjon.</p>
<p>– Vegye ön el arczomról a kezét; szivarszag érzik rajta.</p>
<p>Blanka aztán nem nyult hozzá többet. A szép úrnő végignyult a
kereveten s úgy tett, mintha megadná magát az álomnak. Most
életveszélylyel járt volna valakinek a szobában mozdulatot tenni.
Egyszer aztán megint felugrott fektéből, s elsikoltá magát.</p>
<p>«A szunyog! A szunyog!»</p>
<p>Egy szunyog döngése elriasztá szemeiről az álmot.</p>
<p>A két cseléd aztán futott a szunyogot elfogni, s addig nem lett
helyreállítva a nyugalom, a míg csakugyan eléje nem hoztak egy
szunyogot, megmutatva, hogy itt van, elfogták.</p>
<p>(Minthogy télen az ilyen rovar ritkaság, az összes cselédség
nyáron szokott elegendő mennyiségü legyet és szunyogot
összefogdosni s télre eltenni, hogy hasonló esetben rögtön
előállhasson a készlettel.)</p>
<p>E megnyugtató tényre aztán mégis csak elaludt. Holnap reggelig
már nem lehet vele beszélni.</p>
<p>Blanka szánakozva tekinte rá. Sajnálta a barátnéjának a fejét,
de még jobban a szívét. – A szive sokkal rosszabbul volt annak,
mint a feje.</p>
<p>És neki most ennél a háznál kell tölteni egy egész éjszakát!</p>
<p>Ez alatt Manassét is elvezették Zimándy úr szobájáig, ki az
épület tulsó szárnyában lakott. Valamennyi közbeeső ajtó mind
kilincs helyett kaucsukvánkosokra csukódott, hogy ajtóbecsapás,
vagy kilincs-záródás ne legyen hallható a háznál. <span class=
"pagenum"><a name="Page_272" id="Page_272">-272-</a></span></p>
<p>Gábor úrra alig lehetett ráismerni, a mióta a házas élet
rózsalánczait felvette. Az arcza is megváltozott. Megnyult, vagy
mi? A bajuszát sem alakította már kettős kérdőjel mintájára, hanem
kifésülte torzomborzra.</p>
<p>– Bátyám, talán szökni akar, hogy így eltagadja a régi
ábrázatját? szólt beköszöntve hozzá Manassé.</p>
<p>Gábor úr pedig gondosan betette utána az ajtót s elébb
körülnézett, ha nem hallgatózik-e valaki, azután is olyan csendesen
beszélt, mintha félne, hogy a nagyságos asszonyt felkölti vele.</p>
<p>– Bizony, öcsém, te is jobban tetted volna, hogy ha haza nem
jösz. Tudod-e, hogy tripla bakot lőttél vele?</p>
<p>– Ne ijeszszen meg!</p>
<p>– A simpla bakot már magad is ismered. Az egyik az, hogy Blanka
herczegnőt elszöktetted magaddal Rómából.</p>
<p>– Nem szökött. Űzték.</p>
<p>– De veled jött s ez a hiba. Tudod-e, hogy egész vagyonát
elveszti ez által, ha kitudódik?</p>
<p>– Már pedig kitudódott; mert első dolga volt Budapestről megirni
mind a rokonainak, mind a herczegnek, hogy újra férjhez megy.</p>
<p>– Nagy bolondot tett akkor.</p>
<p>– Tudom, de azt előre megmondtam, hogy ha egyszer talál ez a nő
egy férfit, a ki megér harmincz ezüst pénzt, el fogja dobni érte –
a börtöne arany kulcsait. S úgy látszik, hogy engem becsül annyira.
Már ezen nem segíthetünk.</p>
<p>– Jól van hát. Idáig hát eljöttetek. Az is nyaktörő vállalat
volt ugyan. Isten csodája, hogy minden állomáson főbe nem lövetett
benneteket valamelyik fél, mint emissáriusokat. De már most hova
innen? Ha meg akarsz Blankával esküdni, akkor Erdélybe kell őt
vinned, a hol unitáriusok laknak, hogy áttérhessen és a
consistorium előtt az erdélyi törvények szerint fölbonthassa a
házasságát Cagliari herczeggel. De hogy jusson be most Erdélybe? A
magyar seregeket mindenfelől kiverték a császáriak. <span class=
"pagenum"><a name="Page_273" id="Page_273">-273-</a></span>
Kolozsvár az ő kezükben van. Szülötte városodat tizennégy ezer
főnyi oláh fölkelő sereg veszi körül. Oda, ha csak madárrá nem
váltok, be nem juttok.</p>
<p>– Az én dolgom lesz az, bátyám.</p>
<p>– Jól van. Hát ez a te dolgod lesz. De bezzeg megörülnek a
testvéreid, ha közéjük toppansz. Tudod, hogy nekik is lőttél egy
bakot?</p>
<p>– Lássam!</p>
<p>– Hát a testvéreid közül a legöregebb, Bertók, a magyar kormány
alatt biztosi hivatalt vállalt. Sándor, az utána következő bátyád,
népgyűlést tartott a székelyek között, Boldizsár, a ki mindig
szeretett poétázni, egy fulmináns harczi dalt bocsátott közre a
saját neve alatt. Áron, a bányász, granátokat és gyutacsokat
gyártott a hadsereg számára. Simon és Jonathán a népfölkelés
vezéreiül lettek megválasztva; a náladnál csak egy évvel idősebb
Dávid pedig beállt a «Mátyás huszárok» közé s már csatában is volt;
még az ikertestvéred Anna is azt tette, hogy egy felhívást intézett
a honleányokhoz tépések és sebkötelékek gyűjtésére. Mind a nyolcz
testvéred compromittálva van.</p>
<p>Ezt a hirt nem birta el Manassé; csak leroskadt a pamlagra.</p>
<p>– Már most csak hallgasd tovább! – Mikor ilyen szépen
elkészítették maguknak az ágyat s kezdték észrevenni, hogy a dolog
görbére megy, ekkor a legokosabbnak ez a jó gondolatja támadt: «Mi
már mind a nyolczan el vagyunk veszve, ha az ország felfordul, a
vagyonunkat mind confiscálják, sok apró gyermekünk mind koldussá
lesz. Szerencsére van még egy kilenczedik testvérünk, a ki jól
eltette magát. Az nincsen compromittálva. Pingál, vagy mit csinál
Rómában. Az jó firma. A megbukott dicasterium egykori hivatalnoka,
exconsiliarius. Irassuk az ő nevére minden vagyonunkat. Ő
becsületes fiu, tudjuk jól, hogy nem tartja meg magának a mi
osztályrészünket, hanem gondoskodik rólunk, ha szerteszéjjel
börtönben <span class="pagenum"><a name="Page_274" id=
"Page_274">-274-</a></span> leszünk s főzet a gyermekeink számára
minden nap s nem engedi őket rongyosan járni!» Mindnyájan
helyeselték az indítványt, az egész birtokot a te nevedre iratták.
Most te vagy az egész Adorján-uradalom birtokosa.</p>
<p>Manassé eltakarta arczát kezeivel: talán sirt?</p>
<p>– S most te oda pottyansz közéjük az égből: azt mondod: én is
itthon vagyok! s azzal az egész tervüket dugába döntöd. Ha otthon
vagy, lehetetlen, hogy bele ne keveredjél te is a csávába, s míg ők
ebbe vetették a reménységüket, hogy ha mind elvesznek is, marad
«egy» utánuk, a ki özvegyeiket és árváikat pártul fogja, te még
viszesz oda nekik egy új leendő özvegyasszonyt. Látod, milyen
bolondot akarsz most csinálni?</p>
<p>Manassé fölkelt a pamlagról s nyugtalanul elkezdett föl s alá
járkálni.</p>
<p>– Az az egy szerencse, hogy nem férhetsz hozzájuk. Legalább, ha
egy makulányi józan eszed van, nem kisérted azt meg. A Toroczkó
körüli hegységek mind meg vannak szállva fölfegyverzett oláh
népfölkeléssel. Egy út sem szabad odáig. Én azt a leveledet, a mit
hozzám küldtél, hogy eljuttassam Áron testvéredhez, egy nálam
szolgáló becsületes oláh cselédemre bíztam, hogy vigye el
Toroczkóra. Őt nem fogják föltartóztatni. Hogy mit irtál
leveledben, azt nem tudom, csak annyit mondott a küldönczöm, hogy
mikor Áron bátyád olvasta a leveledet, oda csapta a fejét (a saját
fejét) a falba háromszor, s aztán a két kezével a hajába markolt s
úgy megczibálta saját magát, mintha valami idegen ember volna.</p>
<p>– Azt irtam neki benne, hogy jőjjön elém Kolozsvárra és várjon
ott rám.</p>
<p>– Nagyon szép. Áron nem adott levelet a küldöncznek, csak annyit
bízott rá élő szóval, hogy megteszi, a mit kivántál tőle.</p>
<p>– Szegény Áron! ha elfogják?</p>
<p>– Akkor már ő lesz a harmadik. – Mert Simon és Jonathán
bátyáidat, a kik a székely népfelkelést <span class=
"pagenum"><a name="Page_275" id="Page_275">-275-</a></span>
rendezték, már elfogták az oláhok s fogva tartják a táborban.</p>
<p>– Két bátyámat! kiálta fel Manassé indulatosan.</p>
<p>– Bizony kettőt. Azoknak az életéért nem adnék egy tűzkövet.</p>
<p>Manassénak csak nyitva maradtak a szemei és az ajkai, mint a
kinek megállt az esze.</p>
<p>– Legokosabb lesz, édes barátom, ha megfordítod a kocsirudadat,
s igyekezel ebből az országból kijutni. Blankát hagyd itt nálunk; ő
nőmnél elmaradhat. A Cagliari herczeg móringját már menthetetlenül
elvesztette, a mint Rómát elhagyta; de a püspök nagybátyja
hitbizománya még megmenthető, a míg a katholikus hitet el nem
hagyta. Hanem ennek az a kezdete, hogy: arra van Lengyelország! Még
arra felé szabad az út. Búcsut se végy tőle, hanem fuss!</p>
<p>– De én Erdélybe akarok menni! kiálta Manassé indulatosan.</p>
<p>– No, de ne kiálts olyan nagyon; mert az asszonyok azt fogják
hinni, hogy veszekedünk. Hát miért akarsz te minden áron Erdélybe
menni?</p>
<p>– Ha eddig volt reá egy okom, van most rá kettő. A két
testvéremet kiszabadítani, a ki el van fogva! S hátha még Áron is
elém jön! Oh Istenem! Nekem oda kell mennem.</p>
<p>Gábor úr ez alatt rágyújtott egy keserves szivarra, s Manassét
is megkinálta vele; de annak nem kellett.</p>
<p>– Tudod mit, fiatal barátom, – mondok én neked két dolgot. Az
egyik az, hogy a míg nem kénytelen az ember vele, addig ne
házasodjék meg. Nincs az az elitélt rab, nincs az az üldözött adós,
a kinek a sorsa alábbvaló legyen egy feleséges emberénél. Az
asszony csupa gyöngédség és szeretet, a míg férjhez nem megy:
azontúl csupa szeszély és rigolya. Az ember, a ki megházasodik,
megszünik ember lenni; lesz kutya, a kit szidnak; szamár, a kit
megnyergelnek; papagáj, a kinek fecsegni kell és selyembogár, a
kiből fonalat húznak. A legjobb asszony is olyan, mint a
<span class="pagenum"><a name="Page_276" id=
"Page_276">-276-</a></span> harmadnapos hideglelés: az ember akkor
érzi magát jól, a mikor elhagyja.</p>
<p>Manassé mélyen felháborodva tekinte a tanácsadó szeme közé, az
nem vette észre a szemrehányást ezen tekintésben.</p>
<p>– A másik tanácsom pedig az: hogy soha se szaladj te a fejeddel
a falnak, úgy sem fogod azt keresztül törni. Ne keverd magadat is
bajba a két bátyád miatt. Te nem tehetsz róla, ha veszedelembe
jutottak. Ne másztak volna a fára, nem estek volna le róla. Csak
két dolog történhetik velük. Vagy élve hagyják őket az oláhok, vagy
nem hagyják. Az első esetben majd csak megtalálod őket egyszer; az
utóbbi esetben pedig nem kilenczfelé, hanem csak hétfelé megy szét
az ősi birtokotok.</p>
<p>Ez a meztelen cynismus már undorító volt Manassé előtt.</p>
<p>– Elég, uram. Az én ügyemről ne beszéljünk többet. Az az én
dolgom lesz. Tudni fogom, mit kell tennem. Legyen ön szives Zborói
Blanka grófnőnek ügyeit elintézni, úgy hogy e mai napig minden
tartozása és követelése rendbe legyen hozva.</p>
<p>– A mai napig!</p>
<p>– Igen. Mert a mai napon túl megszünik minden viszonya
rokonaihoz, s azzal együtt eddigi vagyoni helyzete is.</p>
<p>– De barátom! Zborói Blanka grófné az én cliensem.</p>
<p>– Nem az. Az enyim.</p>
<p>– No de barátom: én jogigazgatója vagyok. Teljhatalmazottja.</p>
<p>– Én pedig vőlegénye s jövendőbeli férje.</p>
<p>A párbeszéd igen hangossá kezdett fokozódni. Az ajtón egy
sápadt, ijedt kép dugta be magát; mintaképe a «horror»- és
«pavor»-nak.</p>
<p>Az inas volt. Vaczogó fogakkal, hebegő ajakkal jelenté:</p>
<p>– A nagyságos asszony kéreti a nagyságos urakat: ne tessék olyan
hangosan beszélni, mind áthallik; aludt volna s felébredt rá.
<span class="pagenum"><a name="Page_277" id=
"Page_277">-277-</a></span></p>
<p>… – Látod? suttogá Gábor úr Manasséhoz, azzal az ijedt képpel, a
mit az iskolás gyerek mutat, mikor fél, hogy mindjárt jön a rektor
a pálczával s lesz «kikapsz».</p>
<p>– Ismétlem hát én is a legcsendesebb hangon, hogy méltóztassék
Blanka grófnő ügyeit minél előbb rendbehozni.</p>
<p>– Az mindjárt megtörténhetik, szólt Gábor úr, felnyitva
szekrényeit s elővonva az iratcsomagot a Z-betüs fiókból.</p>
<p>A félelem sápadt remek képe ujra benyomult az ajtónyiláson.</p>
<p>– Kéreti a nagyságos asszony a nagyságos urat, ha még életben
akarja találni, siessen hozzá egy pillanatra.</p>
<p>– Gyere be! Mordult rá Gábor úr, s azzal visszalökte a fiókba az
iratokat. Átkozott dolog! – Most át kell öltöznöm, mert ha megérzi
rajtam a szivarfüstöt, megöl.</p>
<p>S azzal neki fogott vetkőzni, mosdani, törülközni, hogy az áruló
dohányillattól megmeneküljön; e közben három posta jött utána,
sürgetni, hogy siessen! – A harmadikat már egyenesen a túlvilágból
küldte hozzá a nagyságos asszony.</p>
<p>Manassé ott hagyta és kiment a parkba.</p>
<h3>XXXVII.</h3>
<p>Azt a parkot valamikor a szép Marie nagyatyja ültette, a ki
hires nagy gazda volt. (Az asszonyságé volt a birtok.) Csodamódon
elkészített talajban amerikai tenyészet pompázott. A nagyobb rész
gyümölcsös volt és a gyümölcsfák maguk is óriási fajuak. A park
hosszában egyenes út vonult le a Szamosig, mely szegélyezve volt
terebély somfákkal. Másutt csak cserje ez, itt almafa nagyságú
koronás fának mutatja be magát, a leghosszabb idényü fa, levelei
még késő őszszel is mind megvannak lehullatlanul, csak hogy most
már lilaszínüek, s a rőt lombozat közül az érett gyümölcs, mint
korallgyöngy piroslik elő <span class="pagenum"><a name="Page_278"
id="Page_278">-278-</a></span> csomókban és füzérekben. Utolsó
gyümölcs, melyet már senki sem szed le.</p>
<p>Blanka e hosszú úton sétálgatott végig, egyedül.</p>
<p>Kora tavasz volt, mikor legutóbb ugyan e fasor között
végigsétált, akkor a somfák aranynyal voltak behúzva a korai
virágtól.</p>
<p>A mennyi idő alatt a som gyümölcse megérik, beh sok változás
történik az emberrel!</p>
<p>Akkor is épen így jött föl a teli hold a Szamos tükréből, a
sétányon végigöntve rézvörös világát: egy izzó lapos gömb a
láthatár rőtbarna ködfátyola mögött.</p>
<p>S azóta az ő sorsa kétszer is megfordult.</p>
<p>Azóta harmadszor kezdi újra az életet.</p>
<p>És érti, tudja jól, hogy az az élet, a mit most kezd, a másik
kettőnél még nehezebb lesz.</p>
<p>És még sem érzi azt a terhet a lelkén, a mit akkor viselt, mikor
előtavaszszal itt járt végig az aranylepte somfák sétánya közt.</p>
<p>Akkor gazdag volt, előkelő. Hódoltak neki. Futottak előtte,
utána, kedvét keresték, alkalmatlankodtak neki hizelgéseikkel.
Most, hogy érzik, tudják, mi vár reá? rang, vagyonelvesztés:
igyekeznek előtte kellemetlenek lenni, hogy elrettentsék
maguktól.</p>
<p>Blanka maga is asszony volt. Melyik asszony nem szenved
testileg? Hisz a nőt úgy alkotta a természet, hogy az idegek
uralkodjanak rajta. Csakhogy adott nekik hozzá csoda lelkierőt,
tűrni és titkolni a szenvedést. Blanka meg tudta azt itélni, hogy
egykori barátnéjának nervosájában mennyi a valódi baj s mennyi az
affectált kiszámítás?</p>
<p>A tisztességes asszony akarja éreztetni vendégével annak hamis
helyzetét: a birtokos úrnő fogadja most a vagyonvesztett,
aláhanyatló nőt, kinek viszonya még nem törvényes azzal a férfival,
a ki útjaiban kiséri, s ha egyszer szentesítve lesz, az csak oly
úton történhetik meg, melytől a vallásos érzelmü kegyes hölgy, mint
kárhozatra vivőtől, visszaborzad. <span class="pagenum"><a name=
"Page_279" id="Page_279">-279-</a></span></p>
<p>És még sem érzi Blanka, hogy fájna szívének valami. Csak
boszantja, keseríti, megszégyeníti az a gondolat, hogy neki ez
emberek házánál kell egy éjen át menedéket és a vendégszeretetnek
falat kenyerét igénybe venni.</p>
<p>Mikor tavaszszal itt járt, s aztán visszafelé térve sétált végig
a hosszú egyenes úton, az a gondolatja támadt, a mint a
holdvilágtól messze elnyuló árnyékát elnézte, hogy hát az embert
örökké kiséri ez árnyék? Soha se lesz abból fény? Mindig azt kell-e
tudni az embernek, hogy a háta mögött jön a sötétség? Soha sem
lehet-e, hogy egy világos alak kisérje? Olyan hű, mint az árny? s
olyan tiszta, mint a fény.</p>
<p>Most újra eszébe jutott az.</p>
<p>Visszafordult. S ime nem az árnyék volt háta mögött, hanem
Manassé.</p>
<p>Az ifju gyöngéden kezébe vette a hölgy kezét.</p>
<p>– Nézd, milyen szépen süt a holdvilág. Sugá neki. Gyönyörű
éjszaka lesz. Szél sem leng. Olyan langy idő van, mint egy nyári
éjjel. Nem volna-e kedved folytatni az utazást, lelkem?</p>
<p>– Azt mondtad ki, a mire gondoltam! szólt a hölgy mohón,
szívéhez szorítva Manassé kezét. Menjünk! Menjünk! Még ez órában
induljunk.</p>
<p>– Tudtam, hogy ráállsz. Már rendeletet adtam a kocsisnak. Magunk
a Szamos-parton lesétálunk odáig. Búcsut vennünk sem szükség.</p>
<p>– Nem! Nem! – Nem akarok szóba állni vele többé! szólt
öntudatosan Blanka s odasimulva Manassé keblére, reszkető hangon
sugá: Azt mondta nekem ez asszony, hogy hagyjalak el téged? Ugy-e
te neked is azt mondta rólam a férje?</p>
<p>S azzal átölelték egymást és sírtak.</p>
<p>«Menjünk e háztól, menjünk!» <span class="pagenum"><a name=
"Page_280" id="Page_280">-280-</a></span></p>
<h3>XXXVIII.</h3>
<p>Manassénak nem sok válogatása volt, hogy merre jusson be
Erdélybe? Éjszak felől kellett kerülnie Deésnek. Az út odáig
akadálytalan volt egyes utazókra nézve, csupán rendes
hadcsapatokkal kelle találkozniok s azok békével hagyták őket maguk
mellett elmenni. Arra is volt gondja, hogy jól megrakott
élelmiszeres tarisznyát vigyen magával, így Blanka még azt sem
vehette észre, hogy az út egy szétrobbantott hadsereg által lett
símára taposva; olyan símára, hogy az utbaeső vendéglőkben
imádkozásért sem lehetett volna egy harapás ennivalót kapni. Az idő
igen szép volt. A verőfényes ősz egész karácsonyig tartott abban az
esztendőben. Az olaszországi carbonari-köpönyeg (az akkori év
polgári divatja) elég volt az útra.</p>
<p>Manassé régi ismerős e tájon. A mely vidéken átvonultak, elmondá
annak népregéit, történeti mondáit utitársnéjának. A harámvezér
Tolvaj Dénes viselt dolgait, Nagy-Bánya regényes gesztenyeerdő
koszorúzta hegyei között. Dénes nádor fiának tartották, Pintye
Gregornak csúfolták, rettegte az egész vidék, utoljára a nagybányai
polgárok ölték meg; barlangvárában most is ott van kőasztala,
kandallója, ivókútja; vadászkalandokat mondott neki a medvékről,
mik az erdők otthonos lakói s igaz történeteket az
aranybányászokról, kik e hegyek némelyikét már üresre ásták
belülről. Most is ott küzdenek a bányarémmel az aranyért, ezüstért
abban a völgyben, a honnan az a fehér ködalak emelkedik föl. Az a
ködóriás a «bányarém». Kén és mireny füstje ez, a mit az
érczpirítók máglyái támasztanak. Minden lehellet, a mit az
aranyolvasztók beszívnak: sulphur és arsenicum. S e méregfüstben él
egy egész nép és férfiai erősek, hölgyei szépek s szeretik a
szülötte földet.</p>
<p>Odább térve, egész regényt mondott el Blankának arról a
kastélyról, mely a dombtetőről, sűrű jegenyefák közül messzire
kitűnik. József császár építtette azt a legszebb <span class=
"pagenum"><a name="Page_281" id="Page_281">-281-</a></span> erdélyi
asszonynak. A regényes történet a nagy császárváros történetébe
játszatja bele ezt az erdélyi kastélyt.</p>
<p>Manassé még a gunyhók történetét is ismerte az útban, s a vidám
adomákat, a mik egyes falvakhoz vannak kötve. Még az út melletti
feszületre is figyelmeztette Blankát, melyen az emberséges szobrász
a mi urunkat, üdvözítőnket akként alakította, hogy a sérelmes
töviskoszorú helyett tisztességes házisipkával látta el
homlokát.</p>
<p>Úgy hogy mikor egy este azt mondá Blankának: «az ott Kolozsvár!»
a nő bámulva nevetett föl.</p>
<p>– Hát mit beszéltél te nekem két tengerről, a mely szülőföldedet
körülveszi? az egyik láng, a másik vér; hiszen mi egy szikra tüzön,
egy csöppnyi véren sem jöttünk keresztül.</p>
<p>Manassé segített Blankának nevetni.</p>
<p>– Csak el akartalak ijeszteni, de te nem ijedtél meg.</p>
<p>Pedig bizony keresztül jöttek ők mind a két tengeren s most ott
álltak a kellő közepében a vérnek és a lángnak s csak Manassé
gondos figyelme volt az, hogy Blanka előtt a veszélyt el tudta
takarni, s úgy sikamlott rajta keresztül, mint a török üdvözültek
az Alsiráth borotvaélü hídján a paradicsomba.</p>
<p>Ha csak egyetlen egy napot késik; ha csak azt az egy éjszakát
ott tölti Pálmáson: épen a kellő közepébe jut bele a
legszerencsétlenebb, a legvégzetesebb ütközetnek. A hadcsapatok
négy oldalról siettek ugyanazon vidék felé, s a hol ők megpihentek,
ott már másnap a dragonyosok ütöttek tanyát.</p>
<p>Mikor Kolozsvárott a nagy hídhoz eljutottak, épen akkor indult
meg Baldacci hadteste kifelé. A szekerük nem jöhetett át a hidon a
katonaság miatt. Zimándy tehát mégis tévedett, vagy talán
szándékosan hiresztelte az ellenkezőt. Kolozsvárt még a nemzeti
hadsereg tartá megszállva. Itt tehát még sem Manasséra, sem
bátyjára nem várt a közvetlen veszély. Itt útlevelet sem kértek
tőlük a város kapujánál, mikor szekérrel bejöttek. Valószínü, hogy
a mint a <span class="pagenum"><a name="Page_282" id=
"Page_282">-282-</a></span> szekérről leszállva, átmennek a hidon
karöltve, ott sem fogja őket senki megszólítani.</p>
<p>Azonban csalatkozott Manassé. A mint a gyaloghidra lépett (az
ember azt gondolta volna, hogy most minden jegyszedő az átrobogó
honvédet, huszárt, nemzetőrt bámulja), csak megfogja valaki a
köpönyegét s rákiált:</p>
<p>– Ne te né! Bizony elmenne előttem passusmutogatás nélkül! Hol
az igazság?</p>
<p>Manassé boszusan fordult az alkalmatlankodó felé. Kicsi, széles
vállú, tömzsi emberke volt az; székelyes zekében, hosszúszárú
csizmában, fején nagy kalappal. Aránytalan hosszú karjai voltak.
Bajusza, szakálla kurtára nyírva, vagy talán inkább régóta nem
borotválva, ott állt nagy hegykén szétterpesztett lábakkal Manassé
előtt, mintha birkózni híná.</p>
<p>Blanka csak elbámult, midőn azt látta, hogy Manassé csakugyan
ölre kap ezzel az emberrel, átnyalábolja mind a két karjával; – de
azért nem mentek egymással birokra, hanem inkább összevissza
csókolták egymást.</p>
<p>– Áron! kedves bátyám!</p>
<p>– Én vagyok biz az, Manassé öcsém, szólt a tömzsi emberke
nevetve, s félvállra vetette a zekéjét, hogy a jobb kezével
megszoríthassa az öcscse kezét.</p>
<p>Aztán Blankához fordult.</p>
<p>– Hát ez a drágalátos szent kép meg tán az ángyikánk lesz?
Ugyan, az Isten áldja meg, hajoljon le hozzám kisség; hadd adjak az
arczára vaj egy fél csókot.</p>
<p>Blanka megtette a kivánságát s adott aztán az arczára Áron nem
felet, de másfelet s elégülten mondá rá:</p>
<p>– Ugyan szeretem, hogy nem fakadt sírva, hogy megszurkálta a
borostás szakállom. Négy nap óta nem borotválkoztam ám. Mind itt
lestem a nagyságos uramöcséméket három nap, három éjjel a
vámdutyiban.</p>
<p>– De hát, hogy tudtad bátyám, hogy ezen jövünk?</p>
<p>– Hát a lófőnek is van annyi esze, hogy ki tudja kálkulálni,
hogy a ki Szathmárból jön Erdélybe, annak a <span class=
"pagenum"><a name="Page_283" id="Page_283">-283-</a></span> nagy
hidon kell bebandukolni. Itt vagyok biz én parancsolatodra, három
nap, három éjjel, minden utasnak én eresztém fel éjszaka e
sorompót, s nem evém az alatt egyebet szalonnánál, kenyérnél; s
csak az az egy bajom volt, hogy hagymát nem ehettem hozzá, nehogy
megharagudjatok érte, ha majd megcsókollak.</p>
<p>Szegény jó bányász. Három napig lemondott az éltető hagymájáról,
a rokoni csók kedveért.</p>
<p>– Hát a két bátyámról mit tudsz?</p>
<p>Ez volt a legsürgetősebb kérdése Manassénak.</p>
<p>Erre a kérdésre megállt Áron a gyaloghid közepén s kétfelé
vetette a lábait, úgy, hogy nem lehetett tőle tovább menni.</p>
<p>– Mondok egyet, Manassé öcsém, igyunk ahajt előbb egyet.</p>
<p>S egy kulacsot húzott elő a zekéje ujjából.</p>
<p>– Én nem szomjazom.</p>
<p>– De jóféle székely ital ám: fenyővíz.</p>
<p>– Azt meg épen nem szomjazom.</p>
<p>– De én addig egy tappot sem megyek ám odább, a míg velem nem
iszol elébb.</p>
<p>Manassé ismerte a bátyját: tudta, hogy az szavának áll.</p>
<p>– No hát inkább iszom.</p>
<p>– Egészségedre legyen. Már most én is iszom. S mondd vissza.</p>
<p>– Egészségedre legyen.</p>
<p>– Köszönet érte. Hallod, hogy harangoznak a mi feleink
templomában?</p>
<p>– Azt is hallom.</p>
<p>– Rosszul harangoznak. Egészen elkálvinistásodott a
harangozásuk. Nem tudják olyan szépen, mint minálunk odahaza
Toroczkón; hogy egészen megfordul a harang a koronájával lefelé s
csak az egyik oldalát üti meg; «egy! egy! egy!» nem úgy mint ezek
«egy-kettő, egy-kettő, bing-bang!»</p>
<p>– De én nem bánom, akárhogyan húzzák! <span class=
"pagenum"><a name="Page_284" id="Page_284">-284-</a></span></p>
<p>– Dehogy nem bánod! Tudod-e, hogy ma Úrnapja vagyon? Aztán ez a
délesti isteni tiszteletre hívó harangszó. Aztán tudod, hogy két
székely testvér, ki egy kulacsból ivott, s ha Úrnapján délesti
harangszó után van az idő, akkor nem szokott egymással veszekedni.
Pedig ha én te neked arra a kérdésedre felelek, hogy hol van a te
két bátyád? hát abból veszekedés lesz. Aztán azt nem szabad ennek a
gyönge ifjasszonykának meghallani. Majd ha ez egyszer el fog
aludni, akkor beszéljünk róla: tudod?</p>
<p>Manassé meg volt hatva a kérges tenyerű bányásztestvér gyöngéd
jószívűségétől. Ő nem akarta Blankát megszomorítani.</p>
<p>– Csak annyit mondj meg, hogy élnek-e? súgá Áronnak.</p>
<p>– Hát bizonyára élnek. Elfeledted a hiszekegyet? Örök életünk
van. – Élnek bizony. Ők jönnek lóháton elejbénk a Leánykakőig, csak
tartsa készen a számukra ángyika a vőfélybokrétát! mert ingyen nem
tanulták be a szép menyasszony-fogadó verset.</p>
<p>Blanka mosolygott a jó Áron tréfáján s azt mondta, hogy majd
maga fog szedni az erdőn őszi virágokat a számukra.</p>
<p>– No abban ugyan lesz ám módja a szép ángyikának, olyan helyen
megyünk végig, a mi most is tele van virággal. Ha nem hiszi, nézze
ezt a piros bokrétát a kalapom mellett, még el sem hervadt; ezt is
ott téptem a tordai hasadékban. Ugyan hallotta-e már hirét a tordai
hasadéknak? Nincs olyan természeti csoda több a kerek világon. Az
egész életében meg fogja emlegetni. Ott van ám gyönyörűséges szép
virágos kert! Meg a híres Balyika vára: a ki a Rákóczy Ferencz
vezére volt. Azt is megnézzük, ugy-e drága bálványom? Onnan aztán
csak egy ugrás a Székelykő s otthon vagyunk. Szeret-e erdőn
keresztül gyalogolni?</p>
<p>– Az a legnagyobb örömem.</p>
<p>– No hát ebből lesz sok.</p>
<p>Manassé súgva kérdé Árontól: <span class="pagenum"><a name=
"Page_285" id="Page_285">-285-</a></span></p>
<p>– Te igazán a tordai hasadékon át akarsz bennünket vezetni? –
Hát akkor nem is jutunk mi el a Leánykakőhöz!</p>
<p>– Ejnye, de szigorú vagy! Hiszen tudod, hogy mikor a szegény
góbé urakkal beszél, csak megmondja az igazat; – csakhogy nem
egyszerre.</p>
<p>Most trombitarecsegés vonta félre a figyelmüket. Egy szakasz
Mátyás-huszár vonult át a hidon: fiatal ujonczlovasok mind.</p>
<p>– Ne te né! Milyen büszkén ül azon a lovon! Bizony meg se látná
a szegény embert? Hé Dávid öcs! Hé! Micsoda huszár vagy te, ha még
a szép asszonyon se akad meg a szemed? Te varasgyék!</p>
<p>Ezzel a kiabálással csakugyan odacsalta a hadcsapat élén lovagló
fiatal hadnagyot a gyaloghid korlátjához Áron.</p>
<p>Szakasztott hasonmása volt Manassénak. Ugyanazon arcz, termet,
szemek. Akárhányszor összetévesztették őket egymással.</p>
<p>Csak egy év különbségük volt az időkorban.</p>
<p>A korláton keresztül nyújtotta kezét Manassénak s míg a kezeik
egymást szorították, sokáig néztek egymás szemébe.</p>
<p>– Hová? bátya! szólt Manassé.</p>
<p>– Megyek a két bátyámért boszút állni.</p>
<p>– Én pedig megyek őket megmenteni.</p>
<p>– Megyek a hazámat védni.</p>
<p>– Én is oda.</p>
<p>S aztán megcsókolták egymást.</p>
<p>– Hát az ángyikádtól nem kérsz egy csókot? te rusnya béka!
dorgálá őt Áron bátya.</p>
<p>A fiatal hadfi elpirult erre, mint egy szűzleány.</p>
<p>– Majd ha visszatérek; ha megérdemlettem: megkérem azt. Ugy-e
megadod azt, ha halva hoznak is eléd, édes ángyom?</p>
<p>Blanka sejtelemteljesen nyujtá neki kezét.</p>
<p>– Ne félj, nem halok meg! kiálta szikrázó szemekkel,
<span class="pagenum"><a name="Page_286" id=
"Page_286">-286-</a></span> mikor azt látta, hogy Blanka szemébe
köny gyűl. Egy az Isten!</p>
<p>– Egy az Isten! dörmögé utána a vénebb testvér. Az ifju
sarkantyuba kapta paripáját s csapatja élére vágtatott.</p>
<p>– Siessünk, mormogá a hosszú karú s átvéve Blanka utitáskáját,
nagy gyorsasággal vezette őket tekervényes utczákon keresztül egész
a házsongárd utczáig; ott volt egy nyári mulatólaka a családnak,
egyuttal megszálló, ha Toroczkóról bejöttek. Odáig még
pipagyujtásra sem állott meg.</p>
<p>A ház mellett kert is volt, az most zöldséges kertül volt kiadva
egy kufárnénak; az hevenyészett estebédet az utasoknak. Blanka
kiment hozzá a tűzhely mellé s segített neki. A kufárné is részese
volt már az összeesküvésnek, a mibe mindenki be volt avatva, a
kivel csak Blankának érintkeznie kellett. Terv szerint titkolták
előtte a veszélyt, mely őt minden oldalról körülfogja, s melynek
szédítő örvénye fölött csak egy keskeny fenyűszál vezet keresztül.
Neki nem szabad az örvénybe lenézni.</p>
<p>– Tud-e a szekéren alunni, lelkem nagyságos asszony? Kérdé,
dolgát folytatva a sütő-főző asszony. Én néha két hétig is úgy
alszom utazva, mikor almát hordok eladni a Mezőségre. Megszokja azt
az ember. Mert az urak még az éjjel akarnak ám tovamenni Torda
felé. Mivelhogy holnap országos vásár lesz Kolozsvárott s arra
annyi tordai cserzővarga, mézeskalácsos, kofapecsenyesütő, s más
efféle fog tódulni erre felé, hogy velük szembe szinte lehetetlen
lesz haladni. Hát még a rengeteg sok szarvasmarha, birka, sertés, a
mit felhajtanak! Azért még az éjjel akarnak utrakelni.</p>
<p>Blanka igen helyesnek találta azt.</p>
<p>Áron bátya pedig azalatt a lovakat befogatva odakinn, elmondá
rövid szóval Manassénak, hogy «elől tűz, hátul víz».</p>
<p>A rengeteg oláh tábor, mely Toroczkót fenyegeti, a tordai
hegyeket tartja megszállva. A tordaiak eddig erősen <span class=
"pagenum"><a name="Page_287" id="Page_287">-287-</a></span> tartják
magukat; de most jött a hír a főparancsnoksághoz, hogy Kalliany
császári tábornok egy dandárral közelít Szeben felől. Akkor
Tordáról minden ember menekülni fog Kolozsvár felé. Pedig már a
nagyszebeni és felvinczi menekültek is ott vannak. Ha ez megindul,
azzal szemközt hatolni tiszta lehetetlenség lesz. Azért egy órai
elvesztegetni való idő sincsen, hogy mielőtt a népvándorlás
megindul, ők elérhessék a Hesdád pataki malmot, a mi a tordai
hasadék szállója. Onnan aztán gyalog tovább – madárlátta
ösvényeken.</p>
<p>Blanka megszokta már az éjjeli utazást: azt hitte, mulatságból
történik ez így. Ösztön, sejtelem, vagy talán az «otthon» utáni
vágy, súgta neki is, hogy sietni kell. S nagy veszély érzetében az
asszonyok kitartása óriási.</p>
<h3>XXXIX.</h3>
<p>Áron maga hajtotta a lovakat (egyet ott hagyott a háznál);
hármasba fogta őket. Manassé mellette ült, s a hátsó ülés Blankának
volt egészen átengedve, a kit a kertésznő kendőkkel úgy bekötözött,
bundába úgy betakart, hogy alig látszott ki belőle.</p>
<p>Hanem azért a mindent meglátó asszonyi szem majd hogy fel nem
fedezte a kegyes csalást, a mivel a szemközt jövő veszélyt előtte
takargatni igyekeztek.</p>
<p>– Nini! ezek a lovak fel is vannak nyergelve, szólt Áronhoz.</p>
<p>– Az ám, felelt a bányász, megzavarhatlan kedélylyel, Erdélyben
ilyen bahó szokás van. Csak olyan formán, mint a hogy a stajerek
meg a ló nyakára tesznek egy nagy kalodát.</p>
<p>Blanka megnyugodott benne, hogy ez csak erdélyi szokás. Azzal
Áron neki ereszté a gyeplőt a három jó székely paripának, a mik a
havason nevekedtek s úgy voltak szokva, hogy ha kell, egy
huszonnégy óráig étlen szomjan elkoczogjanak, s ha egy kicsit
kieresztették őket a fűre, <span class="pagenum"><a name="Page_288"
id="Page_288">-288-</a></span> megint be hagyják magukat fogni,
hogy újra kezdjék, a mit elhagytak.</p>
<p>A kocsisnak nem is igen nagy szüksége volt rá, hogy a lovakat
igazgassa. Tudták azok mind a kötelességüket, hegynek fel húzni,
völgynek le tartani, síkon koczogni, maguk előtt haladó szekeret
megelőzni, ha a hátul jövő zörgését hallják, akkor vágtatásnak
eredni, becsületsértést elejbekapással meg nem türni, csárdakapunál
szépen megállani.</p>
<p>Áronnak elég alkalma volt, hogy a kocsisülésből visszafordulva,
ángyikáját vidám adomákkal mulattassa, a mikből kifogyhatalan volt
s jóizű természetes humorral tudta azokat előadni.</p>
<p>Egyszer aztán: mikor vette észre, hogy a felekhegyi unalmas
fölhágónál, mikor lassan halad a szekér, az ifjasszonyka
elbólintott, s a tordai «okos malacz» adomáján sem akar nevetni:
akkor a ködmene zsebébe nyult s onnan kivonva zománczos arany
óráját, annak a gombját megnyomta, s az ismétlő órát ütteté, a
füléhez tartva.</p>
<p>«Tizenkettő és két negyed.»</p>
<p>Az egész ember ilyen volt: aranyóra báránybőr-bekecs zsebben.
Parasztos külső alatt nemes emberi szív: munkában tört tenyér, s
tanult, eszes fő; népies szólásmódokba burkolt értelmesség; gúnyoló
pór-cynismus az uraskodók, a hetvenkedők előtt; hidegvér, jó kedély
a veszélyben: igazi székely lófőpéldány. (A «lófő» nem gúny, hanem
rangczím a székelynél.)</p>
<p>Tehát a mint az ismétlő óra tizenkettőt és felet ütött, azt
mondá az öcscsének:</p>
<p>– No most már elmúlt az Úrnapja, öcsém, az ifjasszonyka is
elaludt, beszélgethetünk egyről-másról. Hát a két bátyád után
tudakozódtál, hogyan jutottak azok fogságra? Hát hogy az elején
kezdjem. Tudod, mikor megszületett a szabadság, hát ez még akkor
gyönge gyerecske volt, a ki azt akarja, hogy szoptassák. Hát én
tehetek róla, hogy ez olyan csecsemő, a kinek nem tej kell, hanem
vér? <span class="pagenum"><a name="Page_289" id=
"Page_289">-289-</a></span> Biz a toroczkói fiatalság is beállt
mind egy szálig honvédnek. Ott szolgálnak a jámborok a 11-ik, 32-ik
és 73-ik zászlóaljakban. Hallom, mit mondasz te erre? «hogy hát mi
szükség volt a bányászoknak katonákká lenni? Semmi okos nemzet nem
viszi el a bányászait a csatatérre. Eleget harczolnak már azok
hazájukért a föld alatt egész életükön keresztül. Elég, ha ők
készítik a vasat, még forgassák is? Miért kapták II. Endrétől, IV.
Bélától szabadalmaikat, hadi szolgálat alól felmentésüket? Miért
irták alá 1702-ben a város vénei a reversalist, hogy soha közülök
és maradékaik közül senki fegyvert nem fog, és a maradékaiknak is
meghagyják, hogy fegyverhez ne nyuljanak, a mit meg is tartottak
híven mind ez esztendeig?» – Ezt mondod te Manassé öcsém, ugy-e?
Könnyű neked onnan a külföldről! De lettél volna csak idehaza!
Láttad volna csak Dávid bátyádat, mikor a piacz közepén azt a
beszédet tartotta a fiatalsághoz s maga is lóra ült és kardot
kötött: magad is velük mentél volna! Aztán ki olthatja el azt a
tüzet, a hol minden ház ég? Az egész fiatalság égett, lángolt. Nem
lehetett azt eloltani. Aztán nem is olyan háború ez, mint más. Ha
György fejedelem hadat indított Lengyelország ellen, azt mondhatta
rá Toroczkó: mi közöm hozzá, ám lássa György, hogy húzza ki a
saruját a sárból, ha belelépett! De most a szabadságról van szó s
ez Toroczkónak is dolga. – Hallom, mit felelsz te erre? – Hogy «jól
van hát no: ha a ménkü-fiatalság nem maradhatott a sarkán; de hát
nekünk véneknek lehetett volna már annyi eszünk, hogy tudtuk volna,
hogy nem kell a puliszka-evéshez kés; hát mi minek fogtunk
fegyvert? Minek állítottunk ki egy nemzetőr-zászlóaljat?» Hát erre
csak azt mondom neked, a mit az egyszeri góbé mondott a földes
úrnak, a kinek a szelindekét agyonszúrá vas villával, s az szidá
érte: hogy mért nem üté inkább a villa nyelével? Azt tevém vala,
mondá a góbé, ha a szelindek is a farkával akart volna engem
megharapni. Köröskörül az egész oláhság fegyvert fogott; nekünk is
hozzá kellett nyulnunk a magunk védelmére <span class=
"pagenum"><a name="Page_290" id="Page_290">-290-</a></span> s
bizony úgy megőrizzük a hozzánk vezető utakat, hogy ingyen azokon
semmi nép be nem jön. Mivel pedig a két bátyádat legjobban szerette
a népség, mit tehetett mást, minthogy őket választotta meg
hadnagyainak. Hisz ez máskor is csak úgy volt. A ki legokosabb
ember volt a városban, az vezette a dandárt: váczi püspök, kalocsai
érsek az egész sereget. Hallom ám a nagy pirongatásodat, hogy no
ugyan derék sereg, a ki elhagyta fogni a két vezérét! De csak ne
lármázz olyan nagyon! (Manassé még egy szót se szólt.) Meglátod,
hogy a két bátyád nem esik egy sorba a tordai malaczczal, a kinek
esztendős létére lehetett volna már annyi esze, hogy ne futott
légyen a szekér alá. Tudod, hogy a balázsfalvi román népgyülésre
következett az agyagfalvi székely népgyülés. Sándor bátyád is jelen
volt azon az aranyosszékiekkel. Akkor aztán a mi kis szigetünk itt
maradt a tenger közepett. Egy tízezer főből álló oláh tábor, Móga
vezetése alatt (talán ismered ő kelmét?) megjelene nálunk a «Kő»
előtt. Mi pedig volnánk háromszáz puskások. Épen annyi, a mennyit
Thermopylænél vezényelt Leonidás. S a «Kő» is olyan jó erősség,
mint a Thermopylæ. Legöregebb bátyánk a Bertók azonban, a ki azóta,
hogy vegetariánussá lett, minden vérontásnak ellensége, s még egy
csirkét sem enged megölni, azt tanácsolta, hogy kisértenők meg a
békés kiegyezést. Sorsot húztunk: ki menjen el közülünk? Simon
bátyád neve jött ki. Az átmene az ellentáborhoz, fehér zászló
alatt. De azonban ott fogták s nem eresztették vissza. Ekkor fogta
magát a Jonathán, utána ment, hogy majd ő váltságot ajánl érte.
Akkor azt is ott fogták. Már most ott vannak mind a ketten. Már
most aztán az oláh atyafiak azzal fenyegetnek bennünket, hogy ha
meg nem adjuk magunkat, ha le nem rakjuk a fegyvert, ha be nem
bocsátjuk őket Toroczkóba, akkor mind a két testvérünket
felakasztják. Mi pedig nem rakjuk le a fegyvert és nem bocsátjuk be
őket, inkább mind egy lábig elveszünk. És te én nekem hiába
lármázol; mert engem meg nem térítesz. <span class=
"pagenum"><a name="Page_291" id="Page_291">-291-</a></span> Én
beszélek a hozzám beszélőkkel; de ha harapnak, én is harapok.
Csunya dolog ugyan, hogy a két bátyádat felakaszszák; nemes embert
soh se akasztottak, hanem megtisztelték, fejét vették; de hát mit
kényeskedel most? Mit válogatsz a parasztnak való, meg a nemesnek
való halálban? Egyenlőség van most. Hiába kiabálsz, szidsz,
rugódozol; én most viszlek Toroczkóra, s minthogy a két bátyádnak
már «servus világ!» neked kell a csapat élére állnod: te már tudod
a kommandót s láttál Bécsben és Rómában is torlaszharczot. – De
ugyan ne veszekedjél hát velem olyan nagyon.</p>
<p>Manassé pedig még egy szót sem szólt, csak hagyta Áront maga
magával (az ő nevében is) vitatkozni.</p>
<p>– Nem veszekedem én veled, bátya. S bár vinnél hát haza
Toroczkóra. Nem is rugódozom egy cseppet sem. Hanem úgy látom, hogy
nem jutunk mi oda. Gazda nélkül csináltuk a számadást. Nézd azt a
roppant porfelleget, a mi ránk szemközt jő.</p>
<p>– Ejnye bizony, ugyan jó szemed van, hogy holdvilágnál is
meglátod. Én nem vettem eddig észre. Egész Torda meg Nagy-Enyed jön
szemközt. Azok is megkezdték az elmult estén a menekülést, hogy
felhasználják az éjszakát. Ezen az uton ma keresztül nem törünk. –
Hanem hát azért ne busulj. Rossz róka az, a melyiknek csak egy
lyuka van.</p>
<p>A Felek-hegy magaslatáról messze el lehetett látni a holdsütötte
tájon: a Torda felé vezető út fehéren kanyarodott alá, a távolban
magasra emelkedő fellegtől jelölve.</p>
<p>– Látod ezt a völgyet itten jobbra? Itt az erdős hegyhát alatt.
Erre is út van. Ez vezet Oláh-Fenesre. Ezek jó oláhok: velünk
tartanak. Annak a jeléül a hosszú hajukat is levágták. Azontul jön
Szent-László. Ott magyarok laknak. Odáig elmehetünk szekéren.
Gyilkos út biz az; egyikünknek gyalog kell menni a szekér mellett,
hogy tartsuk, mikor dűlni akar s az asszonykát fel kell
ébresztenünk, hogy megfogózzék a lőcsben. De te azért semmit se
félj! <span class="pagenum"><a name="Page_292" id=
"Page_292">-292-</a></span> A ló kitartja s a szekér toroczkói
munka, elmegy az «ördög szántásán» keresztül is, tengelytörés
nélkül.</p>
<p>A mint a kocsi megállt, magától felébredt Blanka. Manassé
odament hozzá; beszélt neki a szép csillagos égről, megcsókolta a
kezét, s kérte, hogy dugja el a bunda alá, mert megfázik; azzal
Áron bátya neki fordította a völgyi útnak a lovakat, s elkezdődött
a veszedelmes haladás azon az úton, melyen csak fát szoktak
különben felhordani.</p>
<p>A völgyben sötét éjszaka volt: a hold nem sütött ide le; Blanka
nem tudta többé a szemeit nyitva tartani, a mire különben a szekér
döczögése sem invitálta nagyon; olyanokat zökkent az, hogy csoda
volt épségben maradása, s néha úgy féloldalra vágott, hogy még
nagyobb csoda volt fel nem borulása.</p>
<p>Egy izben a keserves út felkanyargott a hegyhátra. A mint ott
pihenőt tartottak, a tordai úton vágtató szekerek dübörgése úgy
hangzott át hozzájuk a csendes éjszakában, mint a távoli égzengés
moraja. Délfelé, keletfelé a hegyek csúcsain vereslő fények kezdtek
kigyulni. «Milyen szép!» mondá Blanka hátra tekintve. Ő nem tudta
azt, hogy azok jeltüzek, mikkel táborozó csapatok izengetnek
egymásnak emberirtó munkára való jelszavakat.</p>
<p>Most egy falu következett: a katonai térképen Peánának van
följegyezve. Különben mindegy, akár hová rajzolta azt a jelt a
mérnök; mert az a falu hosszabb egy mérföldnél: a házak oly messze
egymástól, hogy egyik szomszéd a másik kiáltását meg nem hallja.
Három temploma van; egyszerű faépületek. Egyik ház fel van rakva a
hegyoldalba, másik le a patakpartra. Alusznak már valamennyiben,
csak a patakmalom ablakában ég a mécses; a kocsizörejre kitekint
valaki a sötét éjszakába és egyet kurjant.</p>
<p>Egy kanyarodónál megnyilik a hegyvágányt elzáró erdős hegyoldal
s oda engedi sütni a holdvilágot a csendes tájképre. Zugó patak,
tele nőve égerfákkal; azon keresztül dobogó hid; a hidon túl
palánkkal körülvett emeletes ház; <span class="pagenum"><a name=
"Page_293" id="Page_293">-293-</a></span> a földszintje fehér kőből
rakva, az emelete karzatos lépcsővel és tornáczczal, fából alkotva,
s rajta piramidélességü magas tető, hangyász-pikkely módra
bezsindelyezve. Körülötte öt más hasonló, de kisebb mérvű házikó.
Túl rajta rengeteg nagy gyümölcsös, melynek garádja mellett omlik
alá a sziklákról a hegyi patak.</p>
<p>A kutyaugatás messziről jelzi a közeledő szekeret. – Az udvarban
éjfélre kukoritanak a kakasok.</p>
<p>– Hallod, hogy kukorítanak a Ciprianu kakasai? mondá öcscsének
Áron.</p>
<p>– Hát te még Ciprianut is ismered, meg a kakasait is?</p>
<p>– Az egyiket jobban, mint a másikat. Ciprianu oláhnak született
magyar nemes ember. Regalista is volt. A kakasai pedig unicumok az
egész világon. Tiszta fehérek és a nyakuk, fejük egészen olyan,
mint a pulykáé. A kiáltásuk is olyan öblögető hang. Különös jó faj.
De Ciprianu nem ád belőle senkinek, se pénzért, se barátságért;
kivéve kappant. Még a tolvajoktól is meg tudja őrizni: azért tart
annyi kutyát. S ha meghallja a szekerünket zörögni, bizonyos, hogy
kijön a tornáczra s kilövi a puskáját; nem ugyan ránk, hanem a
levegőbe, azért, hogy tudassa, hogy ébren van s
felfegyverkezve.</p>
<p>– Nem tartozik a fölkelőkhöz?</p>
<p>– Azt nem lehet tudni. Talán igen, talán nem. A nemes urak az
oláhok között eddig még tartották magukat. Dacoromaniát szeretnék,
de a democratiát nem. Eszük is van, vagyonuk is van s az nem
kivánkozik a forradalomba.</p>
<p>E közben mind közelebb értek a házhoz, melyet a patak választott
el az úttól. Itt a völgy lápján jó út is volt, kissé nyirkos, de
síma; sebesebben lehetett haladni.</p>
<p>A házcsoportot körülvevő palánkra fölkapaszkodtak a komondorok s
fejeiket kidugva a faragott deszkák között, onnan ugattak alá.</p>
<p>Most egy lövés hangzott az éjszakában a ház tornáczáról.</p>
<p>– Mondtam ugy-e? szólt Áron. <span class="pagenum"><a name=
"Page_294" id="Page_294">-294-</a></span></p>
<p>– Úr Isten! Mi reánk lőttek? kiáltá föl Blanka.</p>
<p>– Ne féljen, ángyikám: nem nekünk szólt az s aztán elkiáltá
magát kürtnél magasabb hangon: Ne lövöldözz Ciprián! Asszony van a
szekéren; megijed tőle.</p>
<p>Erre a palánkon belül nagy kutyaexecutió támadt, valaki
husánggal tanította jobb véleményre a békétlenkedőket, s aztán a
tanórkapun keresztül kijött egy öles termetű óriás, kifordított
bundában, nagy furkósbottal a kezében s odaügetett a szekérhez,
azokkal az oláhnál szokásos hibbanó lépésekkel.</p>
<p>– Sze treaszka Adorján!</p>
<p>– Sze treaszka Ciprian!</p>
<p>Az első üdvözletre támadt párbeszéd oláhul folyt s abból Blanka
nem értett semmit. Ciprian a hegyeken látszó jelekre mutogatott, a
szemei ijedten forogtak aközben. Végre megfogta az egyik ló
zabláját s erővel félretéríté az útból a szekeret, a saját
kapujához vivő hidra terelve azt.</p>
<p>– Mi történik velünk? kérdé Blanka.</p>
<p>– Semmi baj; felelt neki Áron. A domnule azt mondja, hogy nem jó
lesz ez úton tovább mennünk; mert a víz úgy elrontotta az
átjárókat, hogy éjszaka még szerencsétlenül járhatunk. El kell
fogadnunk a meghivását, hogy töltsük nála a hátralévő éjszakát.</p>
<p>Igazat is mondott Áron, de nem «egyszerre». Mert Ciprian
csakugyan nem tanácsolta a tovább haladást ezen az úton: csakhogy
nem a vizek miatt, hanem a tüzek miatt ott a hegyeken.</p>
<p>A nemes úr maga sietett kinyitni a kaput s aztán szétverni az
ebeket az udvaron, mely zajra többen is jöttek elő a házból. A
falusi embernek soha sincs egész éjszaka, félig felöltözötten
alszik az, s éjjel is fölkel, körülnézni a házat, az aklokat.</p>
<p>A házi gazdának volt egy szép leánya. Épen olyan magas, öletérő
személy, mint az apja, szabályos római metszésű vonásokkal. Az
lejött az udvarra, apja hivására, s <span class="pagenum"><a name=
"Page_295" id="Page_295">-295-</a></span> Blankát úgy emelte le a
szekérről, mint egy gyermeket. Úgyis vitte fel az ölében a ház
emeletébe.</p>
<p>Kellemes kis kastély volt az. Tölgyfából faragva az egész, a mi
simára volt gyalulva és kifényesítve. A konyha, mely egyúttal
előtornácz, tiszta, mint egy sekrestye, fényesre csiszolt
czin-edényekkel a tálason. A tűzhelyen még nem aludt ki a tűz, a
friss gyaluforgácstól felélesztve, egyszerre lángra kapott az s a
kürtő úgy volt csinálva, hogy annak a hátlapja, mázos
kemencze-oldal alakjában, a konyha melletti szobát fütötte.</p>
<p>A házi gazda és leánya csupa szivesség voltak vendégeik iránt.
Egyik asztalt terített számukra; másik hozzálátott a kedvencz étel:
a bálmos készítéséhez. Felhordták eléjük, a mi csak jó és ízletes
volt a házuknál s kinálták erősen Blankát valami idegen nyelven, a
mi hasonlított az olaszhoz, de a miből azért egy szót sem
értett.</p>
<p>– Tudnak pedig magyarul is mind a ketten; sugá egyszer Áron
Blankának, mikor magukra maradtak, de most olyan idő van, a mikor
elfelejtették.</p>
<p>Blanka aztán törte rajta a fejét, hogy micsoda idő lehet az, a
mikor az ember valamit elfelejt, a mit máskor tudni szokott? –
Blanka annyit tudott meg, hogy a ház leányát Zenobiának híják.</p>
<p>Mikor asztalhoz ültek, Zenobia kezet akart csókolni Blankának.
Blanka nem engedte azt, hanem magához ölelte a leányt, s
megcsókolta annak a szép arczát.</p>
<p>A házi gazda nagy dolgot csinált ebből!</p>
<p>Blanka nem érté, mit beszélt, de az oláh oly elevenen tud
kezével, arczvonásaival magyarázni, hogy Blankának abból, a mint
Ciprianu a fejéhez kapkodott, Áronnak a vállát megtaszigálta, a
saját összefogott ujjai hegyét megcsókolgatá, égnek emelt fejét
himbálta, a szemöldökeit felrángatta; lehajolt, meg
felegyenesedett, a mellére ütött, aztán megint nagy izmos tenyereit
Blanka felé czirógatásra forgatta, – ki lehetett venni olyasmit,
hogy az oláh-magyar nemes büszke erre a leányának adott csókra.
<span class="pagenum"><a name="Page_296" id=
"Page_296">-296-</a></span></p>
<p>Míg Áron ezalatt még kurtábban húzta össze a nyakát a válla közé
s csak a kurta bajuszát rángatta s aztán úgy szétvetette a lábait,
mint mikor valaki háborgó tenger közepett áll meg a hajó
födélzetén.</p>
<p>Utoljára kirohant Ciprianu az ajtón, le a lépcsőn s néhány percz
mulva megint be a szobába, kisérve nagy siralmas kárálástól és
kotkodácsolástól. Egy kakast meg egy jérczét hozott lábaiknál fogva
egymáshoz kötve, abból a dicsőséges fajból, a melyiknek olyan a
feje és nyaka, mint a legszebb kalekuti pulykának. Azt a párt,
keleti nagylelkűséggel, odanyujtá Blankának.</p>
<p>Blanka mosolygott és szivesen fogadta az adományt. Gondolta,
most már neki is gazdaságot kell majd alapítani; kezdetnek ez is
jó.</p>
<p>Ciprianu nem várta be a hálakitörést; goromba szerénységgel
eltünt a szobából.</p>
<p>– No ángyikám, dörmögé Áron; maga sem sejti, micsoda nagy dolgot
nyert most el? Soha ebből a fajból Ciprianu még a püspökének sem
adott kakast jérczével együtt ajándékba. Most már nyugodtan
alhatunk a házában; úgy megvette a szívét. Ciprianu kakasával
keresztül mehetünk az egész oláh táboron. Ez olyan, mintha
pazsuránk volna.</p>
<p>Blanka nevetett. Tudta is ő, hogy mi az a pazsura? Olyan volt
valóban, mint egy szent: égő parázs fölött járt, kelt s még csak a
ruhája szegélyét sem égette meg.</p>
<p>Annak az egy «szónak» pedig hej de sok özvegy, árva volt a
kisérete!</p>
<p>Blanka ki volt fáradva; alig várta, hogy lefekhessék.</p>
<p>Ciprianu háza jó el volt rendezve vendéglátáshoz, a hogy
nemeseké szokott lenni az oláhoknál. A népies, nemzeties meg van
tartva náluk; de finomság és bőség mutatja az előkelőt. Mennyezetes
nyoszolyák voltak mindenki számára, csak a háziúr maga aludt, ős
szokás szerint, künn a konyhaajtó előtt keresztülfekve, bundájába
takarózva, mellette a duplapuskája. <span class="pagenum"><a name=
"Page_297" id="Page_297">-297-</a></span></p>
<p>A benyilóban volt két ágy; azokba Blanka és Zenóbia feküdtek s a
konyha melletti szobában Áron és Manassé.</p>
<p>Mindenki lepihent az Úrban.</p>
<p>Azonban rendesen olyankor tud az ember legkevésbbé aludni, mikor
legjobban el van fáradva. Szokatlan volt Blankának az ilyen mezei
lakban az éj, a mi nem oly csöndes, mint a városi éjszaka. A sok
kutya egyre ugat, az egyik elhagyja, a másik rákezdi. Majd meg a
kakasok jelentik, hogy «holnap» van már. Aztán rákezd egy egész
tyúkól kodácsolni. Valamelyik háremhölgy bizonyosan menyétről
álmodott. Benn a házban is élethangokat ad az álom világa, s az
ilyen fából épült házban minden keresztül hangzik. A házi gazda
álmában horkol és fujtat, álmodott ellenfelekkel veszekszik,
tolvajt akar fogni. Majd meg a szobatársné kezd el álmában
nyöszörögni, zokogni, s egyszer csak megszólal álmában magyarul, ki
ébren egy szót sem akart tudni e nyelven s suttogja szerelmesen:
«Oh kedves Dávid! Ne hagyj itt. Ölelj meg!» Aztán reszketve nyög,
mint egy haldokló.</p>
<p>Blanka szeméből mind kiment az álom.</p>
<p>Csak egy deszkafal választá el Manassétól, ki egy ágyon feküdt
Áronnal. Ha Blanka a deszkafalhoz érteté ajkait, és túlfelől
Manassé, csókot válthattak egymással. Blanka egyre nyugtalankodni
hallá Manassét, mintha nehéz küzdelemben volna valakivel. Beszélt,
vitázott, bizonyosan álmában.</p>
<p>«Nem. – Nem bocsátalak el – Egész hazámat megfürösztöd a vérben…
egész nemzetemet keresztül viszed a tűzön:… de az én kis
szigethazámat nem hagyom tőlem elvenned!… Azt Te magad körülvetted
szikláiddal… benépesítetted szelid békés néppel… Nekem ez utolsó
menedékem az özönvízben… Odaviszem nőmet… Add vissza azt nékem a Te
erős kezedből… Küzdök Veled! harczolok Veled… Nem rázhatsz le
Magadról… Nem bocsátalak el Tégedet, míg meg nem áldasz engemet!…»
<span class="pagenum"><a name="Page_298" id=
"Page_298">-298-</a></span></p>
<p>S az álomküzdelemnek ököl- és könyökdöféseit mind a szegény Áron
oldal bordáinak kellett elviselni, ki, midőn megsokallta végre,
felrázta öcscsét álmából s fülébe dörmögé:</p>
<p>– Kivel küzdesz így öcsém?</p>
<p>– Az Istennel! sóhajta fel Manassé.</p>
<p>– Miként Jákób El-Bethelben?</p>
<p>– S nem eresztem el «Őt», míg meg nem áld: miként Jákóbot
El-Bethelben.</p>
<p>– Vigyázz! Mert kificzamítja csipőcsontodat!</p>
<p>– Teheti.</p>
<p>Azzal Manassé is a deszkafal felé fordult. Blanka is. Csak két
ujjnyi tölgyfalap volt közöttük. Akkor aztán elaludtak.</p>
<p>Az «Úr» pedig mondá fölöttük: «Én vagyok a mindenható erős
Isten! Növekedjél és sokasodjál. Nép és népeknek gyülekezete
származzék tetőled! Mert ha Isten ellen diadalmas voltál, az
emberek ellen is diadalmas leszesz…»</p>
<h3>XL.</h3>
<p>Novemberi reggel későn hajnallik: a háznál mindenki talpon volt
már, mikor Blanka fölébredt.</p>
<p>Manassé azzal örvendezteté meg, hogy innentul az útat nem
szekéren fogják folytatni, hanem lóháton, a minek Blanka úgy őrült,
mint a gyermek.</p>
<p>(Ezért volt a három ló egyuttal fel is nyergelve.)</p>
<p>A külső szobában gazdag reggeli várta. Forró tejszín, bálmos,
paprikás szalonna, hófehér havasi méz, csupa virágillatú, s
szűknyakú «egyesekben» felrakott gyümölcsszeszfélék, fenyőhéjba
takart kászuturó, gesztenyeizű baraboly; olyan étkek, a miket
Blanka először izlelt életében s azonnal meg is szeretett. A házi
gazda örült ennek nagyon. S a mit vendégei meghagytak az asztalon,
azt még összecsomagolta számukra az utitáskájukba, megmagyarázva
Blankának, hogy erre nagy szükség lesz. <span class=
"pagenum"><a name="Page_299" id="Page_299">-299-</a></span></p>
<p>Blanka úgy vette észre, hogy az oláh nyelv olyan, hogy ha az
ember nagyon hallgatja, hát megérti. Annyit megértett ő is, hogy a
legközelebbi állomásuk lesz Szent-László; ott a domnu rektor lesz a
gazdájuk, a ki pedig «vegetarianu».</p>
<p>Majd megtudja Blanka azt is, hogy mit tesz ez?</p>
<p>Mikor a lovaikat nyergelték, azt mondá Áron Manassénak:</p>
<p>– No, öcsém, most már csak megmondom neked, hogy ez az én kurta
nyakam ugyan nem érdemli, hogy nyaknak neveztessék; de már a
milyen, olyan, ezuttal azt a te szentecskédnek köszönhetem, hogy
megmaradt épségben; mert tudd meg, hogy ez a Ciprianu, a kinek a
házában most megháltunk, mind egész háza népével együtt a
legelkeseredettebb agitátor, s azonkívül én rám különös oka van
haragudni. De a te bálványod az első pillanatra kicsavarta kezéből
a fegyvert.</p>
<p>– De nem történhetik-e meg rajtunk, hogy majd a kit mellénk fog
rendelni a hegyeken át vezetőül, az visz bele valami
kelepczébe?</p>
<p>– Nem. A tulajdon leánya fog bennünket vezetni. Az ugyan
elvesztene engem egy kanál vízben; de a te Blankádért keresztül fog
bennünket vinni a tűzön is. Öcsém, már benne vagyunk. El ne áruljuk
az asszony előtt.</p>
<p>Blanka nevetett az örömtől, mikor fennült a nyeregben. Eleinte
különösnek találta, hogy férfimódra kell megülni a mokány paripát;
hanem aztán, mikor a délczeg Zenóbiát meglátta így lovagolni,
kedvet kapott hozzá.</p>
<p>A jámbor havasi ló úgy ment alatta, mintha dajka ringatná
bölcsőben.</p>
<p>A két hölgy előre lovagolt, a két férfi még hátramaradt az
utánuk szaladó házigazdával még egy rájuk tuszkolt búcsukortyot
inni.</p>
<p>Mikor az erdő szélébe értek, Blanka megszólítá társnéját.
<span class="pagenum"><a name="Page_300" id=
"Page_300">-300-</a></span></p>
<p>– Zenóbia, kérlek, tegezz engem s beszélj velem magyarul. Az
éjjel álmodban hallottalak így beszélni.</p>
<p>A leány visszarántotta paripáját s keresztet vetett magára.
Aztán súgva mondá:</p>
<p>– A szent szűzre kérlek, szent asszony, ne áruld el, a mit
hallottál tőlem; s ne kérdezz erről többet.</p>
<p>Azzal tovább léptettek egymás mellett. Az út hegynek vitt
fel.</p>
<p>– Szólj! Messzire fogsz te bennünket elvezetni?</p>
<p>– A hogy illik. Az apám birtokának a határaig.</p>
<p>– S meddig terjed a te apádnak a birtoka?</p>
<p>Zenóbia egy távol meredő hegycsúcsra mutatott, a mit a reggeli
ködfátyol takart még.</p>
<p>– Annak a hegynek a szélső oldaláig.</p>
<p>– Az odáig mind az övé? kérdé elbámulva Blanka.</p>
<p>– Nagy darab szegénység! Van rajta tüzelő fa, kecskenyáj,
sertéskonda, rongyos kalyibák és szurtos emberek. Sok a
semmiből.</p>
<p>Egy úr, a ki mérföldekig folyvást a saját birtokán jár; hanem
azért azt a kis darab földet, a mi abban kenyeret terem, maga
szántja!</p>
<p>Blanka gyönyörét találta ebben az utazásban. A szép zöld mező
lepve volt már az őszi dértől, de a mint feljött a nap odáig, a
hogy a hegy árnyékot vetett, egyszerre zöld lett a gyep, az árnyék
megmaradt fehérnek. S a zöld gyepen virítottak a rózsaszinű
kökörcsinek.</p>
<p>Az út felvitt a hegyoldalnak, ünnepélyes templomi csendességű
szálerdő fogadta az utazókat, melyben, mint a misemondó
antiphonája, hangzott fel a vadmadarak egymásnak felelgető
kiáltása. Egy pár gyönyörű vad páva szerelmi ömledezései közepett
hagyta meglepni magát a lovaglóktól, s aztán felrebbenve, meg
leszállva előttük, sokáig folyton az útjokban maradt, mintha
előhirnöke volna jövetelüknek.</p>
<p>Mentül feljebb haladtak, annál elevenebb lett az erdő. Vegyülni
kezdett a levélvesztett lombfa, az örökzöld fenyővel. <span class=
"pagenum"><a name="Page_301" id="Page_301">-301-</a></span> A
borókabozót sűrűn fedte már az aljat, s azon tarkatollú
madárcsoport kergetőzött. Egy ilyen bozótból egész konda disznót
vert föl az utazó csoport. Azok nagy röfögve vágtattak odább.
Zenóbia nem mondta meg Blankának, hogy azok vaddisznók voltak;
engedte őt csodálkozni rajta, hogy ime egy egész konda – pásztor
nélkül!</p>
<p>A hegyoldal még meredekebb lejtőre vált; a paripák ugyancsak
feszítettek a hegynek felmászásában. Holmi síkon termett ló rég
kidőlt volna ebből, ezek még csak meg sem izzadtak bele.</p>
<p>Végre fölértek a hegytetőre s ott egyszerre az erdő is megnyilt.
Sajátszerű tájkép tárult eléjük.</p>
<p>Északnak a fensíkot egy kokojszás foglalta el. Az egy ingovány a
hegymagason, még magasabban fekvő hegyek tengerszemétől táplálva;
fölül rőt magas fűvel benőtt láp, mely közt gyér vörös fenyőfák
láthatók; a bürű alatt feneketlen dágvány, mely elnyeli a
rátévedett embert és állatot. Szomorú, ijesztő kép; a sás érett
bugáitól rókafakó az egész mező. Délnek pedig egy fiatal fenyves,
mely valami őserdő helyén támadt, a mit tán húsz év előtt a vihar,
mint egy kaszavágással aratott le. A vén fa rohává lett rég s a
húsz éves sarj üde hajtással magasodik fel sűrűn, buján,
áttörhetlenül. Csak egy csapás visz rajta keresztül.</p>
<p>A fenyők aljában virítanak a havasi nefelejtsek, az erdők örök
virága.</p>
<p>Itt csak egyesével lehet előre haladni. Zenóbia elől lovagolt,
nyomában Blanka. A két férfi messze hátul maradt. Ők nehezebb terhe
voltak a lónak.</p>
<p>Egyszerre Blankának valami furcsa alak vonta magára a
figyelmét.</p>
<p>Olyanforma, mint egy ember: két lába, két keze. Egészen bundába
van öltözve. Emlékezett rá, hogy valamikor, állatseregletben,
látott ilyenforma alakot, csakhogy az ott mogorva, kedvetlen pajtás
volt. Itt pedig jókedvű ficzkó. Tánczol, mórikál, bukfenczet hány;
hintálja magát a fa ágán két hosszú karjánál fogva. Furcsa gömbölyű
fülei, <span class="pagenum"><a name="Page_302" id=
"Page_302">-302-</a></span> felnyitott szája nevető kifejezést
adnak tréfás ábrázatjának.</p>
<p>Eszében sem volt, hogy megijedjen tőle.</p>
<p>Zenóbia a nyergében maga előtt keresztül fektetett dupla
puskának a sárkányait csendesen felvonta. Blanka pedig gyermeteg
örömmel kiáltá a hátul lovagló Manassénak:</p>
<p>– Nézd csak, Manassé! siess! Milyen furcsa bohó állat van
itt!</p>
<p>Manassé sietett is aztán.</p>
<p>A tréfás fenevad erre a kiáltásra, mint a mókus, oly ügyesen
futott fel arra a fiatal fenyősudarra, a minek az alsó ágán
himbálta magát addig, s mikor legtetejében volt, hogy a hajló sudar
elkezdte nehéz terhét himbálni: tökéletes naiv humorú pofával
tekinte alá, mintha egészen Blankának produkálná magát. Egy
szörnyeteg, mely pajkos gyerkőczöt mimel.</p>
<p>S az utazóknak épen azon fa alatt kellett elmenniök; mert
kétfelől áttörhetlen bozót terült.</p>
<p>Blanka kiváncsi mosolygással nézett fel a feje fölött hintázó
erdei bohóczra.</p>
<p>Az pedig megvárta, míg mind a négy lovas elhaladt alatta, akkor,
hogy megmutassa a nézőknek, hogy mit tud még, hirtelen belevágta
rettentő körmeit a fa háncsába, s egyszerre aláeresztve több mázsás
termetét, egy pillanat alatt egész a tövéig meztelenre hántotta a
fiatal fenyőfát. Blanka csak akkor sápadt el az ijedtségtől, mikor
ez iszonyú erőmutatványt látta.</p>
<p>– Ne félj semmit, mondá neki Zenóbia, a medve csak játszik.</p>
<p>S azzal a szörnyeteg befutott a bozót közé: a sürű fenyőgeszt,
mint a vetés kalásza, nyitott utat iszonyú termetének.</p>
<p>Zenóbia mondott Blankának valamit.</p>
<p>– A ki boldog, az nem tud félni! Lám, én a madár felrebbenésétől
is megijedek. <span class="pagenum"><a name="Page_303" id=
"Page_303">-303-</a></span></p>
<p>Az út most egyszerre megkönnyült. A hegyháton visz az végig:
folyvást sima gyepen, mohos mezőkön, miket egész mesgyékben fedett
az áfonya most érő piros és kék édes bogyóival. A hegygerinczről
messze be lehetett látni a vidéket. Hasonló volt a látvány a
tengeréhez. Itt a föld vet hullámokat, ott a víz. Itt a zöld
fenyőlomb takar egy alatta élő világot, ott a zöld hullám; – itt
távol házikók jelzik csak, hogy e magányban ember is él, mint amott
a fehérlő vitorlák. Olyan vidék, a melyben hegytetőről sem látni
falut.</p>
<p>Már délponton állt a nap, a mint a hosszú hegygerincz végét
elérték. Ott egy meredek bérczfal állta el az útat, s annak a
lábában kellett a völgybe alászállni.</p>
<p>E pontról már megtudta mutatni Zenóbia az utasoknak a
«Monasteria» hegyormát, mely a «Tordai hasadék» fölött uralg. Ezen
a bérczfalon keresztül kell lenni egy átjárásnak, mely a
Hesdád-völgy katlanába átvezet.</p>
<p>Messziről hozzájárulhatlannak látszik az; de itt a «Mikus bán»
várromjai alatt lakik egy ember, a ki jól ismeri ezt a merész utat;
a nép a «Vén Matuzsálem»-nek hívja. Egy «magyar zsidó».</p>
<p>Blanka kétkedve tekinte Manasséra.</p>
<p>A helyett Áron felelt meg.</p>
<p>– Igen. Egy elzüllött maradéka az erdélyi «Szombatosok»-nak.</p>
<p>Blanka rejthetlen kiváncsisággal nézett Manasséra. Ez pedig
megszokta már hölgye tekintetéből kiolvasni a gondolatban ejtett
kérdést.</p>
<p>– Te azt hitted ugy-e, hogy a «magyar zsidó» csak gúnynév,
melylyel minket illetnek: egy Istent vallókat. Magyar zsidók
valóban léteznek itt Erdélyben, egész községszámra; de elszórva is
laknak köztünk s azok tartják magukat az igazi zsidóknak; minket
csak Sadduceusoknak fogadnak el.</p>
<p>– Majd látni fog egy eredeti példányt belőlük ángyikám; biztatá
őt Áron. Én rég ismerem az öreg Mathusalemet; <span class=
"pagenum"><a name="Page_304" id="Page_304">-304-</a></span> úgy
tudom, hogy egy unokája is van; ha még meg nem házasodott.</p>
<p>E közben az utazó társaság egész a sziklafalig ért, mely útjokat
elzárni látszott. Hatalmas, égnek meredő, juraképződési mészfal
volt az, mely a többi hegycsoportot kettévágni látszott. A fensík
véget ért előtte, s meredeken hanyatlott alá; beborítva egész a
völgy mélyéig sűrű borókával. A fensík magasán állt még egyetlen
vén bükkfa: az utolsó abból a lomberdőből, mely valaha a hegyormot
koronázta; sok százéves lehetett már s még mindig tartotta magát.
Vastag gyökerei messze elnyúltak s belekapaszkodtak a sziklába. – E
tölgyfa mögött látszott a sziklafalban egy barlang szája: góthidomú
csúcsívvel s előtte egy öblös medencze volt, melynek csak a fenekén
látszott valami maradvány nyirok.</p>
<p>Ide érve, Zenóbia leszökött a lováról, s kirántva annak a
fejéből a zablaszerszámot, s megeresztve a terhelőjét, azt mondá
Blankának:</p>
<p>– Most itt a «csodakútnál» pihenőt tartunk, falatozunk egyet, a
lovainkat legelni hagyjuk s aztán megitatjuk.</p>
<p>– Miből? Itt nincs viz.</p>
<p>– Nincs. De nem sokára lesz. Azért csodakút ez. Minden két
órában felbuzog a forrás s megint visszahúzódik.</p>
<p>Blanka hitetlenül rázta a fejét, s mert nem volt képes elhinni,
hogy abban a medenczében mai nap több viz legyen, mint a mennyi már
van: a markába merített belőle s megitatta vele – az ajándékba
kapott jérczéjét, kakasát.</p>
<p>Ez alatt Áron bátya kiteríté az Isten adta szép zöld abroszra az
utitáska élelmi készletét s ezüstveretes kését elővéve, elkezdett
mindenki számára felszelni a komoly csemegéből.</p>
<p>Blanka azt mondá, hogy ő inkább szomjas, mint éhes.</p>
<p>Zenóbia mosolyogva mondá:</p>
<p>– A szent asszonyoknak minden kivánsága beteljesül, még a szikla
is megindul szavukra. Halld csak: a forrás már közelít.
<span class="pagenum"><a name="Page_305" id=
"Page_305">-305-</a></span></p>
<p>A barlang szája bugyborékoló korgást kezde hallatni, zuhogó
hullám böffenései hangzottak az üreg mélyéből elő s percz mulva
rögtöni lökéssel bugygyant ki a barlang torkából az üde
kristályzuhatag, ellepve a medenczét, s aztán túlömölve rajta. A
bőséges forrás szakadatlan rohamban tódult elő a sziklanyilásból s
aztán alább omolva, szikláról-sziklára zúdult szökellve a völgybe
alá.</p>
<p>Blanka örömében tapsolt a szép tüneménynek. Azt mondta, hogy ha
ő nagy úr volna, ide építtetne magának egy házat s aztán elnézné
azt a csodaforrást reggeltől estig s nem kivánna más
mulatságot.</p>
<p>Nevetett a gyönyörtől.</p>
<p>És meglehet, hogy ez volt az egyetlen nevető hang, a mit azon a
napon egész Erdélyből hírül vihettek az égnek az Úr angyalai.</p>
<p>Áron bátya tüzet is rakott targalyból s megtanította ángyikáját,
hogyan kell szalonnát pirítani kenyérrel? a mi nem csekély
tudomány.</p>
<p>Félóra mulva a forrás megszünt a sziklából kiömleni. Odabenn
nyeldeklő, fuldokló hangok hallatszottak: a zuhatag nem tánczolt
tovább a sziklákon, s egy percz mulva a medenczében maradt vizet is
visszanyelte a sziklatorok: a forrás újra eltünt.</p>
<p>Valami azonban megzavarta Blankának az örömét; nehány darázs.
Abból az aristokratikus fajtából, a mi az erdőket lakja, s négy-öt
képes egy lovat megölni. A csemege szagára jöttek elő valahonnan s
mind Blanka fejét dongták körül, ő pedig sikoltozott tőlük.</p>
<p>Áron segíteni akart az ángyikáján. Ezek a vakmerő állatok
bizonyosan ebben az odvas bükkfában laknak. Azokat ő kipusztítja
valahogy.</p>
<p>Meg is találta az odujukat, s azzal csóvát készített, hogy
kifüstölje őket belőle.</p>
<p>A mint azonban a lángoló gazcsutakot bedugta a fölfedezett
darázsoduba, abban a pillanatban, mint a gőzkatlan kürtőjének
bömbölése, oly robaj hangzott a bükkfa <span class=
"pagenum"><a name="Page_306" id="Page_306">-306-</a></span>
belsejében s egyszerre csak kicsapott a láng az élőfa
legeslegtetején.</p>
<p>Az tele volt már százados pudvával, a mi a lángtól egyszerre
végtől-végig föllobbant s akkor elkezdett az óriási szálfa, mint
egy rengeteg fáklya égni felülről.</p>
<p>– Mit tettél? kiálta Zenóbia felugorva fektéből. Tudod-e, hogy
most megölted az apámat, s fölgyujtottad azt a házat, a miben az
éjjel aludtál?</p>
<p>Blanka azt hitte, hogy ez csak tréfabeszéd; de a mint Áron
boszús arczára s Manassé összevont szemöldeire tekintett,
észrevevé, hogy a leány szavainak értelme van, a mit a férfiak föl
tudtak fogni.</p>
<p>– Most már gyorsan a lovaitokhoz! Kiálta Zenóbia. Egy percznyi
idő sincs. Én futok az apámhoz! Ti igyekezzetek a patak medrén a
völgybe leszállni. A zsidó átvezet a Hesdád völgyén benneteket. Itt
ne találjon benneteket az éjszaka! – Oh, Áron! Az Isten bocsássa
meg neked, a mit én velem cselekedtél!</p>
<p>A lánggal égő fa oduiból bagolysereg, mókus-család, kigyóivadék
menekült repülve, mászva, kunkorogva szanaszéjjel, de gyorsabban
azok sem menekültek, mint utasaink. Zenóbia vágtatott vissza azon
az úton, a melyen idejöttek: a magára hagyott két férfi pedig
középre vette a hölgyet s úgy indult neki az elátkozott útnak,
melyet a csodaforrás száraz medre képezett előttük.</p>
<p>És Blanka mindebből nem értett semmit.</p>
<p>Mi nagy baj származhatik abból, hogy egy vén, odvas bükkfa
kigyulladt?</p>
<h3>XLI.</h3>
<p>Az a völgybe levivő út kegyetlenül megviseli a lovast. A ló
szikláról-sziklára lép, a zsurmalék megindul a lába alatt; néhol
egyik partról a másikra kell átugornia; a lovas nem vezeti a mént,
maga esze és szeme után jár az, valódi hű társa a bajban.
<span class="pagenum"><a name="Page_307" id=
"Page_307">-307-</a></span></p>
<p>Különben is sietni kellett, a nap már öt óra után lemegy, s
nekik addig a Hesdád-völgyben kell lenniök.</p>
<p>Zenóbia oly óvatosan vezette őket a hegyhátakon keresztül, hogy
minden közbeeső falvat elkerültek: Szelistye, Indal – csak a távol
harangszó volt sejthető.</p>
<p>Egy órai folytonos völgynek alászállás után jutottak el az első
pihenőig.</p>
<p>Egy völgykatlanba épült ház volt az, mely mögött sövénynyel
bekerített szántóföldek látszottak, körülpalánkolt ólak a
hegyoldalban, s tövissel elsánczolt szénaboglyák.</p>
<p>– Itt vagyunk már! Mondá Áron. Ez a mi zsidónk háza.</p>
<p>Valamivel különb épület volt az a többi oláh kunyhóknál, de
Ciprian lakával nem vetekedett. A ház eresze tele volt galambokkal;
azok a magyar zsidó kedvencz majorsága. A ház udvarán látszott a
lombsátor, borókából építve; a ház keleti oldalán egy kis szoba,
mintegy kinövése az egész épületnek, mely fehérre volt meszelve, s
aztán vörös festékkel irombára petyegetve. – Kutya nem volt a
háznál; azt a zsidó nem tart, mert megharapott egyénnek fizetéssel
tartozik. Hanem egy oláh suhancz őgyelgett ott az udvaron; arra
rábízták, hogy jártassa meg a lovakat.</p>
<p>Blankát azonban ölben kellett a ház küszöbéig vinni, mert a
körül oly nagy volt a sár, hogy abban a női lábbelivel czélhoz
jutni nem lehetett.</p>
<p>Áron tudta már itt a járást. Az ajtó, mely a szobába vezetett,
be volt zárva, s kilincse nem volt kívülről. Bezörgetett rajta
ököllel.</p>
<p>– Mi kell? hangzott belülről.</p>
<p>– Ereszsz be az ajtón.</p>
<p>– Nyisd ki, ha tudod.</p>
<p>Áron pedig tudott ahhoz. Ha kilincs nem volt az ajtón kivülről,
de volt rajta egy lyuk, azon bogra kötött zsineg volt kidugva, azt
ha meghúzta az ember, a závár ütközője felbillent s be lehetett
lépni a szobába. <span class="pagenum"><a name="Page_308" id=
"Page_308">-308-</a></span></p>
<p>Ott pedig egészen sötét volt. Az ablaktáblák betéve; hanem egy
vékony faggyúgyertya égett az asztalon s az olyan sötétséget
terjesztett maga körül, hogy a bennlevők ki nem vehették tőle
egymást, kivált a kik a verőfényről léptek be egyszerre.</p>
<p>– Jézus! Kiáltá föl Blanka. Ide kell bemennünk S azzal félénken
huzódott vissza a tornáczra, Manassét is visszatartóztatva. Csak
Áron lépett be. Benn a sötét szobában czihelődött valami.</p>
<p>– Hát fiam, Naftali, miért nem akartad kinyitni az ajtót?
szólítá meg Áron azt a valamit.</p>
<p>– Azért, mert ma huszonnegyedik Tizri van; felelt ridegen a
valami.</p>
<p>– S mi van azon a huszonnegyedik Tizrin?</p>
<p>– A Garizim hegyén való ünnep.</p>
<p>– S azon a napon igazhitü zsidó még az ajtó kilincséhez sem
nyul, ugy-e bár?</p>
<p>– Te tudod.</p>
<p>– Hát nem jösz elő a sutból, Naftali.</p>
<p>– Mindjárt, csak bekötöm az arczomat.</p>
<p>– S miért kötöd be az arczodat, Naftali?</p>
<p>– Azért, mert idegen asszonyi állat hangját hallom.</p>
<p>– S neked még most sem szabad idegen asszonyi állat arczát
látnod?</p>
<p>– Igy parancsolja az «Eben Haäser». S minthogy az asszonyi
állatok nem takarják be az arczaikat, nekem kell az enyimet
betakarnom; különben a hátamon a «makkót mardót».</p>
<p>– Hát az micsoda, jó Naftali?</p>
<p>– Az a harminczkilencz ütés a szíjjal, a mit a nagyapám
kiszolgáltat.</p>
<p>Erre a nagy boglyakemencze mellől kilépett egy hosszú, nyurga
suhancz; a fején gömbölyü bőrsipka volt, termetét ujjatlan
báránybőr bekecs fedte, lábain szíjas bocskor, hasonlatos ahhoz, a
mit a zsidók a sógornő-elvétel megtagadásával a Chalizeh
szertartásához használnak; <span class="pagenum"><a name="Page_309"
id="Page_309">-309-</a></span> a homlokán egy kendő volt keresztül
kötve, mely arczát az orra hegyéig eltakarta; gyér szakála két
hegyes ágba indult, egész arcza, a mi meglátszott belőle, sovány
volt és pergament szinű.</p>
<p>– No hát Scholem álech, Naftali! Üdvözlé az előlépett Áron, a
mire ez nem felelt semmit. Azt hittem, már meg is házasodtál, a
mióta nem láttalak.</p>
<p>– Ugyan kit vehetnék én el? felelt duzmadtan a legény.</p>
<p>– Hát az Ábrahám zsidó leányát, Peterdről; a Rebekát.</p>
<p>– Jó is volna, de nem engedi az öreg apám, hogy elvegyem.</p>
<p>– Talán biz azért, mert az valóságos zsidó?</p>
<p>– Ellenkezőleg, azt mondja, hogy az nem igazi zsidó.</p>
<p>– Hogyan? A valóságos Izrael nemzetségéből való zsidó ellen
lehet kifogása az öreg apádnak, a ki székely ember?</p>
<p>– Nem elég törvénytisztelő előtte Ábrahám. Órát tart a
házánál.</p>
<p>– Hát az a törvény ellen van?</p>
<p>– Igen. Az igazhivő zsidónak télen-nyáron egyformán kell
felosztani a nappal és az éjszaka óráit. Télen napfelköltétől
naplementig épen úgy tizenkét órának kell letelni, mint nyáron,
mert minden órának külön áldása van, s azt elmulasztani vétek, s
bizonyos órákban az ördögnek szabadság van adva az emberek fölött,
azt meg kell vigyázni. A maschina-óra azt nem tudja megtenni, hogy
télen rövidebb nappali órákat mutogasson, nyáron meg hosszabbakat.
Az én öreg apám meg fövényórát használ a végre. A téli napokban
egész a Tebeth hónap Sabbath Vajera napjáig minden reggel kivesz
egy kanál fövényt a klepsidrából, s aztán megint a Siván hónap
Sabbath Slah leha napjáig folyvást tesz hozzá egy kanállal. Igy
tartja meg a törvény parancsolatját. Az Ábrahám ezt elmulasztja, s
azért az én öregem előtt az Ábrahám leánya és gyerekei mind
«mamzerin». <span class="pagenum"><a name="Page_310" id=
"Page_310">-310-</a></span></p>
<p>– Hát aztán mivel töltitek itt az egész életet?</p>
<p>– Imádkozunk és böjtőlünk.</p>
<p>– Akkor rengeteg sok pénzeteknek kell lenni, ha annyit
bőjtöltök.</p>
<p>– Dehogy van. Hiszen hatvanhat keresztyén ünnepnapon nem szabad
a mezőn dolgoznunk, akkor csak idebenn szövünk és fonunk.
Száznegyvenkét nap meg a magunk ünnepe, a mikor ki sem szabad
mennünk a házból. A mink terem, nem szabad másnak eladnunk, mint
zsidónak, s ha valaki megcsal, vagy nem fizet, nem szabad
keresztyén biró előtt beperelnünk. Ez a törvény. Azért szegényebbek
vagyunk a nádi verébnél.</p>
<p>– Látod pedig, most szép darab pénzt szerezhetnél; elég lenne a
szép Rebekának «keszubbára», ha minket elvezetnél a hegyi úton a
hesdádi völgybe.</p>
<p>– Meg is ölne érte az öreg mindjárt; miként Mathatias a
templomfertőztetőt, vagy Fineás a Simri fiát, a bálványimádót, ha
azt merném tenni a Garizim-hegyi ünnepnapon, hogy útra keljek és
pénzt keressek.</p>
<p>– Hát legalább a szolgádat bocsásd el velünk vezetőül, az úgy
tudom, hogy keresztyén és nincs ünnepnapja.</p>
<p>– Nem merem tenni az öregapám engedelme nélkül.</p>
<p>– Hol van az öregapád?</p>
<p>– Itt van az imaszobában s a «brachot» hálaimáit mondja el
sorba.</p>
<p>– Hát te nem imádkozol vele?</p>
<p>– Én már elmondtam háromszor, de ő elmondja hétszer. Én nem
tudom többször, mert a szivem megfájdul bele.</p>
<p>A mellékszobából áthangzott a gépszerű imahadarás.</p>
<p>Áron odament és kopogtatott.</p>
<p>Egy mély, rekedt hang megszólalt onnan belülről.</p>
<p>– Naftali? Ki van itt? Ki háborgat engem?</p>
<p>– Két idegen férfi, meg egy asszonyi állat.</p>
<p>– Láttad, hogy asszonyi állat?</p>
<p>– Nem láttam, csak a hangjáról hallom. <span class=
"pagenum"><a name="Page_311" id="Page_311">-311-</a></span></p>
<p>– A kis ujját sem láttad?</p>
<p>– Semmit sem.</p>
<p>– Micsodák a jövevények? Midianiták, a Baal Peor imádói, vagy
Emoreusok?</p>
<p>– Köszöntésükből gondolom, hogy sadduceusok.</p>
<p>Erre a hadaró hang sietve bevégzé a megkezdett dicséretet, s
annak végeztével hallatszott, hogy az ajtóhoz csoszog valaki.</p>
<p>Az ajtó pedig be volt zárva s a kilincset fordítani a
Garizim-hegyi ünnep törvénye ellen van. Azért egy gömbölyü ablak
volt vágva az ajtó felső részén, s ez letakarva kicsi függönykével.
A lyukon dugta ki a fejét Mathusálem, úgy, hogy a függöny takarót
képezett a homloka körül.</p>
<p>Mintha sírbolt-ajtón dugná ki a fejét valami rég ott heverő
halott. Ez arcz barna mint a szattyán és keresztül-kasul ránczokkal
tele, hosszú, két águ szakálla s szijácsnak kunkorított hajfürtei
nem voltak fehérek, hanem zöld és sárga szinüek; szemei szúrók és
mélyen bennülők, sovány orra nyergéhez fölhuzódtak az éles ránczok
s két szemöldöke hegyesen állt előre.</p>
<p>Első dolga volt az, hogy kiköpött a szobába. Ezt rendeli a
törvény, ha hitetlenek vannak jelen.</p>
<p>– Áldassék Isten neve! üdvözlé őt Áron.</p>
<p>A kidugott fő lehunyta szemeit és ezt mormogá:</p>
<p>– «Min haólám, wead haólám.»</p>
<p>S aztán egyszerre fölnyitá megint a szemeit, Áron szemébe nézve
s most már kérdőleg, követelőleg ismétlé: «min haólám, wead
haólám?» Míg Áron észrevette, hogy az öreg azt kivánja, hogy ő is
mondja azt utána. Miért ne tette volna meg neki? Utána mondta.</p>
<p>Erre ravasz vigyorgás szedte ránczba a mumia vonásait. Nevetett
magában. Sikerült rászednie a sadduceust. «Min haólám, wead haólám»
azt teszi, hogy «egyik örökkévalóságtól a másikig», s kétezer év
előtt Kanahánban nagy vita volt a fölött a farizeus és a sadduceus
között. Ez utóbbiak csak «egy» örökkévalóságot akartak elfogadni s
<span class="pagenum"><a name="Page_312" id=
"Page_312">-312-</a></span> azt mondták: «ad haólám», de az
igazhivő két örökkévalóságot vall. Jól esett az öregnek, hogy egy
tévelygőt most kelepczébe ejthetett.</p>
<p>– No hát mit akartok, Saddók fiai? a kik utaztok idegen földön a
Garizim-hegyi ünnep napján.</p>
<p>– Nem jókedvünkből utazunk, öreg; ellenség kerget bennünket,
fegyverrel jön sarkunkban.</p>
<p>– Ah! Ugy kell nektek. Kergettetek ti is minket. Tűzzel-vassal
pusztítottatok; házainkból kiűztetek; megfizet most nektek az Úr
miértünk: áldassék szent neve min haólám, wead haólám!</p>
<p>– Mi bizony nem üldöztünk benneteket, öreg; hiszen tudod, mi is
egy Istent hivők vagyunk, magunk is árvák, békességben élők.</p>
<p>– Nem igaz! Nem igaz! Rikácsolá a mumiafő s szakállát és
hajcsapjait rázta mérgesen. A hol ti többségben vagytok, ott ti is
hatalmasok vagytok; ott a ti nevetek az «Alm!» – A pápista a
kálvinistának az «Alm», a kálvinista az unitáriusnak, az unitárius
a szombatosnak. A püspökök megégették Huszszot, – de Calvinus
megégetteté Servetet s saját testvére fojtá meg Blandratát, a ti
prófétátokat, s a ti apáitok kegyetlenkedtek a mi prófétánk, Simon
fölött; az erős boszúálló Úr megbünteti az apák bűneit a
maradékokban. Vagy egy hiten vagyunk-e most is? Megünneplitek-e a
szombatnapot? Megbőjtölitek a szerdát, a mi az ördögnek a napja?
Nem eszitek-e meg a sertéshúst? és a marhának a forgócsontja
melletti inat? a nyelvét, a paczalját! iszszátok a szőlőnek a
levét? Kinyitjátok az ablakaitokat, mikor mennydörög és villámlik,
hogy bejöhessen rajta a Messiás, a ki az örök boldogságot elhozza a
földre, a miért mi énekelünk? vagy meg vagytok elégedve azzal a
világgal, a miben titeket nyomorgat az «Alm» s ti nyomorgattok
minket, meg azokat, a kiknek ti vagytok az «Alm», s szidalmazzátok
a nyomorgatottakat azzal, hogy már eljött a Messiás?</p>
<p>– Nem bánom én bizony, öreg, vágott szavába Áron, <span class=
"pagenum"><a name="Page_313" id="Page_313">-313-</a></span>
akárhogy eszik és bőjtöl más, s mit csinál, mikor az ég zörög?
Hallgass rám s aztán eredj vissza imádkozni, s idvezülj a magad
hite szerint. Tisztelem én azt nagyon. Hanem most arról van szó,
hogy az oláhság föllázadt a mi nemzetünk ellen, s jön tábor számra
mögöttünk és ránk szembe; mi menekülni akarunk a mi atyánkfiaihoz.
Az idő sürget. Még naplemente előtt át kell hatolnunk a hegyeken,
hogy itt ne lepjenek bennünket. Nézd, hárman vagyunk, magyarok,
hazádfiai.</p>
<p>Áron hivására megjelentek az ajtóban Blanka és Manassé.</p>
<p>– Hát mi közöm nekem mindezekhez? frecskelte a tajtékzó szót a
kidugott fej. Akár a Midiánita falja fel az Emoreust, akár az
Emoreus a Midianitát? Nekem ez nem hazám, mert az én hazám
Jeruzsálem. Nekem azok, a kik az én nyelvemet beszélik, nem
testvéreim, mert az én atyámfiai azok, a kik Izrael hitét vallják.
A ti jajgatástok nem fáj nekem. A ti futástok nem ijedség nekem. A
ti hazátok romlása nem keseríti meg az én szivemet. Én hetven
esztendő óta nem teszek egyebet, mint tűrök és imádkozom.
Tanuljatok ti is tűrni és imádkozni.</p>
<p>– Megtanultuk már, öreg. Hanem ezzel most nincs segítve rajtunk.
Nekünk egy vezető kell, a ki a hegyeken át kalauzoljon. Neked van
egy felesleges szolgád, engedd azt eljönni velünk; megadjuk a
bérét.</p>
<p>– S ha annyi siklus aranyat adnátok, a mennyi hajszál van a
fején annak a szolgának, még sem történhetnék az meg, hogy a
törvény ellen útra keljen egy szolga, a ki az én kenyeremet eszi, a
Garizim-hegyi ünnep napján.</p>
<p>Áron könyörgésre vette a dolgot.</p>
<p>– Mathuzsálem! Jó öreg apó! Ha mi értünk férfiakért nem teszed
meg: nézd e nőt. Ez retteg a veszélytől, s szánalomért esdekel
hozzád.</p>
<p>– Mit? vonított csufondárosan az öreg, – egy nő, a kinek nincs
levágva a haja, s még sincs befátyolozva az arcza! Ha asszony
volna, nyirott feje volna, ha leány <span class="pagenum"><a name=
"Page_314" id="Page_314">-314-</a></span> volna, fátyolt viselne.
Ez a Midián leánya: egy tisztátalan személy!</p>
<p>De már erre a szóra elhagyta Áront az unitárius phlegmája.</p>
<p>– Bekapd a fejedet a lyukon, vén káromkodó, ordítá
Mathuzsálemre, vagy kikapok a táskámból egy darab szalonnát s
bedugom vele a szádat!</p>
<p>A legirtózatosabb fenyegetés és sérelem, a mit a szombatoson el
lehetett követni.</p>
<p>Mathuzsálem vissza is rántotta a fejét a lyukból, mintha
tűzzel-vassal közelítettek volna hozzá s a függöny újra lehullt a
nyilásra. Hanem a függöny mögül kihangzott az öreg rémséges
átkozódása a házára tört idegenek ellen.</p>
<p>Blanka ez iszonyú átkozódástól zsibbadni érzé tagjait, mintha
Lóth felesége volna s kezdene sóbálványnyá válni.</p>
<p>– Gyerünk! mondá Áron, megfogva Blanka kezét s kivezette őt a
pitvarba.</p>
<p>Naftali az ajtóig kisérte őket, de a küszöbön keresztül nem
lépett; azzal vigasztalá a kiűzött vendégeket, hogy ez még csak a
kisebbik átok: az «Arur».</p>
<p>– Hát még ennél czifrább is van?</p>
<p>– Igen: a «schófer». Az elől elfut minden ember. Ez a mi
fegyverünk, a mi várunk, a mi ajtónkon a zár, a mi védelmünk, a mi
igazságunk: az átkozódás!</p>
<p>Áron felsegítette Blankát a nyeregbe, s aztán a kantárt tartó
oláh legénynyel eredt szóba.</p>
<p>– Vaszilie! Mi béred van neked Mathuzsálemnél?</p>
<p>– Husz forint,</p>
<p>– Hát ha te minket most elvezetsz arra az útra, a melyiken a
Hesdád-völgybe jutunk, én adok neked ötven forintot, s nem kell
esztendeig szolgálnod Mathuzsálemet.</p>
<p>Vaszilie megörült ez ajánlatnak, s nagyot ugrott, mikor Áron egy
bőrzacskót nyomott a markába, a mi huszonöt darab valóságos két
forintos tallérral volt kibélelve.</p>
<p>– Elvezetlek ezért, uram, akár a mennyországba.</p>
<p>Az alku hamar megvolt, de gazda nélkül volt kötve. <span class=
"pagenum"><a name="Page_315" id="Page_315">-315-</a></span> Már
fennültek a nyergeikben mind a hárman, midőn a ház-hiú gömbölyű
ablakából kidugta magát a mumiafő s onnan zengé alá a szolga
nevét:</p>
<p>«Vaszilie!»</p>
<p>És akkor aztán rákezdé a «schófer»-t.</p>
<p>Szerencse, hogy most oláhul beszélt a megszólított kedveért, s
Blanka nem értheté az átok szövegét; csak az arczkifejezés
változataiból sejtheté annak tartalmát, meg a hanglejtésből. Valami
csodálatos éneklő vonítással kevert hadarás volt az, hol
felsikoltott, s éles fistula-hangon visított fel az égbe, hol meg
alámélyedt dörgő bassus hangon, a dübörgő pokol mélységeig,
megrázott álla jajgatva vaczogott, szemöldökei vonaglottak; majd
meg epileptikus elmeredéssel nyitá fel a száját, égretartott
arczczal, s egyszerre megint rákezdte a folytatást, arczát ránczba
szedve, s felső ajkát vicsorgatva. A megátkozott szolgalegény arcza
elkékült, elsápadt, térdei megcsuklottak, utoljára odadobta az
erszényt Áron ölébe s két kezével lerántva a nagy báránybőr süvegét
a két fülére, úgy elszaladt, hogy többet utol nem lehetett
érni.</p>
<p>A vén patriarcha pedig a diadal után még egy hálaadó dicséretet
zengedezett el onnan a magasból az Úrhoz, «min haólám, wead
haólám!» De már azt nem várta be a társaság.</p>
<p>– Mit fogunk most tenni? kérdezé aggódva Blanka.</p>
<p>– Istenre bizzuk magunkat, felelt neki Áron. – Az Úr válaszszon,
hogy melyikünk fohászát hallgatja meg. Megkeressük az utat
magunktól.</p>
<p>S a hegyszakadékok tömkelegében megtalálták az igazi utat a
bérczkatlanból: a Hesdád-völgy egy óra mulva ott mosolygott eléjük
kedves kis magyar falujával, a minek a házai messze fehérlenek.</p>
<p>– Az Úr a mi imánkat hallgatta meg! rebegé Blanka, s a kiállt
kétségek után kitört kebléből a zokogás.</p>
<p>– Kétkedél-e benne? – szólt Manassé, kezét a hölgy kezének
ujjaival kulcsolva imára. <span class="pagenum"><a name="Page_316"
id="Page_316">-316-</a></span></p>
<h3>XLII.</h3>
<p>A bércztetőről messze el lehetett látni. Északnak meglátszott a
meredek sziklafal, melynél delelőre pihentek volt; az óriási bükkfa
füstje, mint egy gőzkatlan kéményéből gomolygott föl a magasba;
délkeletnek egy másik hegytetőn szint olyan füstoszlop emelkedett,
s a hegy alatt látszott meg a tordai hasadék óriás kapuja.</p>
<p>Áron azt mondta, hogy itt a hegytetőn a lovakat meg kell
pihentetni; mire mindhárman leszálltak a nyeregből. Áron
leterítette Blanka számára a bundát a gyepre, hogy pihenje ki
magát, – annak pedig előbbvaló volt a csalitot fölkutatni havasi
virágokért.</p>
<p>– Gyémánt egy asszony ez a tied! mondá Áron Manassénak. Kora
hajnaltól kezdve nyeregben ül; a legkeservesebb utat teszi és nem
panaszkodik, nem sopánkodik. Ezzel a filigránmunka termettel kiáll
olyan viszontagságokat, a mik egy férfi csontvázát is kipróbálják,
s még jó kedve van. Nevet a baj után s nem ájuldozik előtte. –
Láttam egy párszor, hogy meg akart ijedni, hanem aztán a te
szemedbe nézett s egyszerre megnyugodott. «Pécsi Simonnak» nem volt
fanatikusabb hive az ő hirhedett «Esztere», mint ez te neked. S a
mellett tökéletes gyermek. Mikor a gyermek sirni akar, azt mondjuk
neki: nézd kicsinyem, milyen szép madár repül ott! s abbahagyja;
igérünk neki valamit s belenyugszik; mikor elfáradt s ölbe
kivánkozik, vesszőt metszünk neki, azt mondjuk: paripa, ülj fel rá!
s előre nyargal. Pedig az út neheze még most jön.</p>
<p>– Mi terved van?</p>
<p>– Nézz el csak arra Monasteria felé a távcsöveddel, a honnan az
a füst száll föl; nem látsz-e ott sátorokat fehérleni?</p>
<p>– Látok, az erdőszélben szuronyok villogását is látom.</p>
<p>– No hát az ottan Moga fölkelő tábora. Az fekszik <span class=
"pagenum"><a name="Page_317" id="Page_317">-317-</a></span> köztünk
és a Székelykő közt. Szind felé szekérúton mehetnénk el; de az is
el van most előlünk zárva. A Székelykőre mind a három följárás
bizonytalan. Most halld meg, hogy mi az én tervem. A Monasteria
hegytetejét a fölkelő tábor foglalja el, s mi e tábor mellett
fogunk elmenni; csakhogy kétezer lábnyi mélyen alatta: a tordai
hasadékon keresztül. Mind a két malom molnára a mi szövetségesünk,
a sziklahasadék innenső és tulsó büdűjénél. A magyarpeterdi molnár
mára elzárta a Hesdád patakot, egy völgymedenczébe szorítva föl a
vizét, a hogy szokta, mikor a zugót kell tisztogatnia. Mi tehát a
száraz mederben haladhatunk végig a tulsó büdűig. Az ottani malom
molnára megadja nekem a jelt, hogy szabad-e az út a tordai berken
keresztül? Ha ez nincs a fölkelőktől elzárva, akkor igyekezünk az
Aranyos partján lévő deszkafürészlőt elérni. Ott vár ránk egy
szekér négy lóval. És aztán tizenkét bágyoni lovas legény. – No
csak ne húzd össze a szemöldöködöt. Nem lesz azért ebből vérontás.
Tizenkét bágyoni lovas megteszi a tréfát, hogy keresztül ront egy
egész fölkelő táboron, a nélkül, hogy valakinek a hajaszála
meggörbülne. Lövöldözni is fognak ránk, de nagyon messziről; semmi
kárt nem tesznek bennünk. Az asszonynak azt mondjuk, hogy így a
szokás az Erdélyben. A lakodalmas menet elé lövöldözni szoktak. A
bórévi hídnál aztán már otthon vagyunk. Odáig bizonynyal nem fog
bennünket üldözni senki.</p>
<p>– És ha a tordai berket elfoglalva tartja a felkelő sereg?</p>
<p>– Akkor pihenőt tartunk a Balyika várában. El van készítve
minden az ott időzésre. Bevárjuk, míg odább mennek. A jeladás az,
hogy a mint a Balyika kapujához érünk, ott egy zsineg lesz
keresztül húzva egyik sziklától a másikig, s arra lesz akasztva, ha
baj van, egy veres posztószél; ha nincs semmi baj, akkor egy zöld
galy.</p>
<p>– Most álljunk meg egy szóra, bátya. Ha te úgy csináltad ki a
tervet, hogy a tordai hasadékon át jussunk ki az Aranyoshoz, akkor
te már Kolozsvárról elindultunkkor <span class="pagenum"><a name=
"Page_318" id="Page_318">-318-</a></span> tudtad előre, hogy mi nem
jutunk az egyenes úton Tordára, az aranyosparti
deszkafürészlőhöz.</p>
<p>– Ezt is felvettem a lehetőségek közé.</p>
<p>– Nem te. Egyenesen így tervezted, hogy erre jőjjünk, s útközben
megmutathasd nekem Ciprianuban a fenyegető ellenséget, a kit
azonban Blanka történetesen lefegyverzett; azután pedig a vén
Mathuzsálemben az én békeszeretetem torzképét ismertesd meg velem,
hogy megundorodjam saját ideálomtól, a mikor meglátom a
képtelenségig vitt közönyt, fanatizmussá vált önmegtagadást, a haza
gyülöletévé fajult istenimádást. Kiszámított terv volt ez tőled,
bátya.</p>
<p>Áron felkaczagott.</p>
<p>– No ugyan nem szeretnék eléd valami gyilkosság bűnvádjával
kerülni; mert ugyan belelátsz az embernek a veséibe. Hát hiszen, ha
kitaláltad, mit rejtegessem? Azt gondolod, hogy mi feneörömből
ragadtuk kezünkbe a fegyvert? Azt gondolod, hogy nem mindnyájan
kerestük a békességben megmaradást, a míg úgy kényszerítve nem
lettünk a kardhoz nyúlni, mint a hogy te kényszerítve lészsz
eldobni a kezedből Elihu Burrit olajágát, s kirántani Péter apostol
szablyáját, mikor azt támadják meg, a mi neked legdrágább?
Kénytelen vagy vele. A sors vaskeze hajtja bele a nyakadat.
Kedvesedet elhoztad Rómából, együtt utaztál vele. Férfiui
becsületed parancsolja, hogy a feleségi koronát, a főkötőt a fejébe
tedd. Törvényünk, canonunk parancsolja, hogy e végett hazahozd,
másutt meg nem esketnek. Az utadat ellenség állja el. Kapsz jó
lovat, kardot, pisztolyt; velem együtt tizenhárom jó pajtást, s
tűzön, véren keresztül fogsz számára utat törni ahhoz az oltárhoz,
a mely elé kötelességed őt vezetni.</p>
<p>– Attól tartok, hogy ő nem állja ki ezt a nagy fáradságot.</p>
<p>– A munka nehéz lesz; de mikor a bajt érzi az ember, akkor az
erőt is érzi hozzá. Olyan ő, mint egy gyermek. <span class=
"pagenum"><a name="Page_319" id="Page_319">-319-</a></span> Láttál
már valaha gyermeket játékban úgy kifáradni, hogy újra ne tudja azt
kezdeni? Csak bizd őt én rám. Hát hiába neveltem volna én fel
valamennyi testvéremnek a gyermekeit? Én voltam mindannyiok
pulyáinak a dajkája, pesztonkája, játszótársa, hopmestere. Mindent
megtettek, a mit én akartam, s azt hitték, hogy ők akarják. Nézd,
milyen jó kedvvel fut felénk! Valamit talált bizonynyal.</p>
<p>Blanka az alatt, míg a férfiak a merész haditervet készíték,
nagy gyönyörűségét találta a sziklatető késő őszi flórájában.</p>
<p>Itt még dér nem volt; még nyiltak az indigókék csengetyűvirágok,
a fehér és piros gyopár; a sziklahasadékokat elfoglalta a
rózsaszínben virágzó szaka (Sedum) s az üszögőrnek egy sárgavirágú
faja (Senecio). Ezekből ő egész bokrétára valót szedett. Utoljára
aztán az a gyermeköröm várt rá, hogy egy «medveszőlő» bokorra
akadt, mely épen tele volt érett gyümölcscsel. Ez a havasok
díszcserjéje. Sötétzöld bőrkemény levelei sohasem hullanak le, s
ághegyein piros bogyófürtök csüggnek.</p>
<p>Hogy megörült neki!</p>
<p>– Nem mérges ez? Kérdezé Árontól repeső kiváncsisággal.</p>
<p>Áron megnyugtatásul a szájába vett egyet a bogyóból. Akkor aztán
Blankának is meg kellett azt kóstolni; a mitől nagyon furcsán
összehúzta az arczát. Azt mondta, hogy igen fanyar.</p>
<p>– Azért ő medveszőlő.</p>
<p>– Hanem bokrétának jó lesz a két bátyánk számára, a kik vőfélyül
elénk jönnek a Leánykakőig, mondá Blanka s ledőlt pihenni és
bokrétát kötni a leterített bundára.</p>
<p>Áron szeme tele lett könynyel erre a szóra.</p>
<p>Azért még sem esett ki a gyermeknevelő szerepből.</p>
<p>– Ah, annál sokkal szebbet fogunk találni a Balyika-vár
völgyében. Az is egy faja az arbutusnak; de nagy ritkaság. E tájon
kívül csak Olaszországban és Irlandban terem. Itt úgy hiják, hogy
«ősztavasz-virág». Az ágai <span class="pagenum"><a name="Page_320"
id="Page_320">-320-</a></span> korallpirosak, a levelei örökzöldek
s az ághegyein késő őszszel nyílik a virág, fehér illatos fürtökben
s a gyümölcse a másik őszszel érik meg, úgy, hogy egyszerre borítja
virág és gyümölcs a szép bokrot. Valódi nemzeti szinű bokréta.</p>
<p>– Hol van az? Messze van ide? kérdé Blanka, felugorva
henyéltéből; nem volt már fáradt.</p>
<p>– Bizony jó messze van az, drága gyöngyöm. A míg a tordai
hasadékot elérjük, jó egy óra. Onnan a Balyika váráig másik óra. S
én azt hiszem, hogy valaki nagyon el van már fáradva; jól fog esni
megpihenni a malomházban s holnap reggel folytatni az utat.</p>
<p>– Nem, nem! Én nem vagyok elfáradva! Még ma menjünk oda!</p>
<p>S kész lett volna rögtön lóra ülni.</p>
<p>A gyermeknevelői csiny teljesen sikerült.</p>
<p>– A lovak hadd legeljenek egy kissé, azután sem ülünk nyeregbe,
sokkal jobb lesz gyalog mennünk a hegy lábáig, ez kevesebb
fáradság.</p>
<p>Azután elment maga az öreg a csalitba s teleszedte a kalapját
érett áfonyával, előkereste az iszákjából a tiszta sávolyos kendőt,
azon keresztül facsarta a bogyók levét egy bükkfapohárba s
megkinálta vele Blankát.</p>
<p>A nő csak épen annyit hagyott benne, a mennyitől Manassé
«megihassa utána szerelmét», s azt mondá, hogy soha életében nem
esett neki valami jobban.</p>
<p>Egészen felfrissült tőle. A gyermek készen volt újra kezdeni a –
játékot, mibe már belefáradt.</p>
<p>Áron szájába dugta két ujját s füttyentett. A három szanaszét
kóborló paripa erre oda ügetett. «Czo fel fakó! megyünk tovább.»
Azzal felkerekedtek s mentek torony irányába a hegyoldalon alá. A
három paripa követte őket vezetés nélkül. <span class=
"pagenum"><a name="Page_321" id="Page_321">-321-</a></span></p>
<h3>XLIII.</h3>
<p>A tordai hasadék a vulcani alkotás egyik legbámulatosabb remeke;
itt egy hegyláncz, tetejétől a talapjáig kettérepedve. A két
átelleni meredek fal kiálló sziklái és mélyedései még most is
egymásba illenek, a háromezer lépésnyi sziklafolyosó hajlásai,
megtörései mindenütt egyenközűek maradnak, csak itt-amott mutat
tágabb öblöket, hol a sziklaörlő idő görgeteg kőzuhanyokká
porlasztotta a bérczfalat; míg egyes sziklatornyok, mint a góth
építészet pillérei állnak el a falaktól, a miknek ormozata ma is a
münsterek czifra, fantasztikus párkányzatát mimeli.</p>
<p>A Magyar-Peterd felőli bejáratát egy óriási csúcsíves sziklakapu
alkotja, több száz lábnyi magas; a világ legnagyobb diadalíve: egy
geologiai talány.</p>
<p>Az átelleni bércztetőről az egész sziklacsarnokot végiglátni,
mely megragadó nagyszerűségével az isteni némaságot egyesíti.</p>
<p>S e felséges táj nem volt mindig ilyen csendes. Egy darab
világtörténet ment itt végbe. A római kultura egyik előretolt
központja volt itten. Túl a hasadékon volt a provinczia
legnevezetesebb városa: Salinopolis, s a fensíkon mellette a
megerősített táborhely, lánczolata a védműveknek, honnan az
uralkodó Róma az északi barbároknak parancsait osztá. A kétezer év
előtt vájt sóbányák tanúi ez életnek, és a gigászi kőkoczkák s a
romok alól napfényre kerülő arany ékszerek, pénzek, fegyverek
hamvvedrek, síremlékek s művészi alkotású istenszobrok töredékei
hirdetik, hogy itt hajdan egy darab Róma volt. A hatalmas Traján-út
most is ott domborodik a zöld szántóföldek között (a Pratu lui
Trajanon, hol Róma uralkodója az utolsó dák királyt, Decebalt
letörte), hosszú egyenes vonalban. – Azután más lakók jöttek. A
letelepült magyar népnek egyik szent királya: László, itt vívta
döntő harczát a tatárok ellen. A legenda azt meséli, hogy
<span class="pagenum"><a name="Page_322" id=
"Page_322">-322-</a></span> az ő imájára hasadt ketté a bércz, hogy
ellenségeit visszatartsa; átszökellő lova patkójának nyomát ma is
mutogatják a szikla ormán, s azon a helyen kápolnát építettek a
szent harcz emlékére. Azt a kápolnát megint Dzsingiszkhán fiának
mongol hordái pusztíták el, s akkor a sziklafolyosóban védte magát
a nép az egész mongol tábor ellen. Majd a szabadság- és
vallásháború alatt volt itt menedéke Rákóczy portyázó vezéreinek,
kik még a harcz bevégezte után is innen folytattak egy mesebeli
küzdelmet, százan egy egész világ ellen. Azontúl csak az emlék
maradt meg, s az elrejtett kincsekrőli mondák. A Szent László
kápolnája helyén egy faépület huzódott meg, keleti hitű kalugyerek
számára, történetünk idejéig. – Ma már (negyven év után) azt sem
találjuk ott, csak egy alacsony kőkereszt jelöli – a kalugyerek
egykori temetőjének helyét.</p>
<p>A természet alkotásának nagyszerű látványa, a mondák, a
legendák, a történeti emlékek, miket Áron bátya minden
lépten-nyomon elő tudott adni, feledteték Blankával a fáradságos,
nehéz utat.</p>
<p>A peterdi malom fűzfáit elhagyva, folyvást a vízmederben kellett
előreléptetni, melyből el levén fogva a víz, csak a tócsák maradtak
a fenekén, tele viczkándozó apró halsereggel s nyüzsgő
rákcsoporttal.</p>
<p>A kétnyilatú sziklakapun áthaladva, a tíz-húsz ölnyi távolra
szétnyilt két sziklafal odafenn csak egy keskeny szalagját engedi
láttatni a kék égnek, csak a déli sziklákon megtört verőfény
tanusítja, hogy még nappal van.</p>
<p>A hegyrepedés egy órajárásnyi távolban a Hesdád völgytől annyira
összeszükül, hogy a két átellenes fal nem esik egymástól távolabb
három ölnél. Ha csak egy kissé meg van is áradva a Hesdád patakja,
a két fal medre között csak nekivetkőzve és nagy elszántsággal
lehet keresztülhatolni. Azért a tordai hasadék tulsó kapuját nagyon
kevés ember látta testi szemeivel.</p>
<p>Ezt a szorost Balyika kapujának hívják. <span class=
"pagenum"><a name="Page_323" id="Page_323">-323-</a></span></p>
<p>Még nagyon jól kivehető a két horonyzat, a mi a kirugó
sziklafalba van vágva; e rovátkokba bocsáták le a vár lakói a nehéz
tölgyfakaput, mely aztán zsilipként zárta el a patakot. E kapunak
legalább tizenöt láb magasságúnak kellett lenni, a mit világosan
jeleznek a vízmosás nyomai a sziklában, egész üregeket, gömbölyű
döböröket vájt a bezárt hullám a kapu fölött. E bevágáson túl
látszik a nyoma a vasrostélynak, melyet kerekes lánczczal vontattak
fel, mikor a zsilipet megnyitották. Olyankor aztán a sziklafolyosó
felső részébe felszorított víztömeg, mint a Pharao népeit elseprő
tenger, omlott az alsó mederbe s ha ostromló sereget talált benne,
azt tisztára kiseperte, ha ezernyi ezer is volt.</p>
<p>E vasrács és zsilip védte a két barlangvárat, mely a szükülésen
túl egymással szembenéz, úgy, hogy egyiknek a kapujából a másikához
nyillal, puskával át lehet lőni. A néphagyomány e természeti
erősséget utolsó védőjéről Balyika várának nevezi.</p>
<p>Mikor a kapuhelyhez közelítettek, hol a patak hátramaradt vize a
kőtalaj kivájt medenczéjében álló tavat hagyott hátra, Áron bátya
előre lovagolt, állítólag azért, hogy megmérje a vizet, elég
sekély-e a keresztülgázolásra? Voltaképen pedig azért sietett
előre, hogy az adott jelt a keresztül húzott zsinegen meglelje és
mire Blanka odaér, eltávolítsa.</p>
<p>Úgy beszéltek össze Manasséval, hogy ha a jeladás kedvező, Áron
megmutatja Blankának a völgy virágkertét; magáról a barlangról
azonban elvonja megtekintési kedvét azzal a szóval, hogy abban
nagyon sok kigyó lakik; ha pedig a jeladás veszedelmet hirdet,
akkor minden mesemondási tudományát előveszi, hogy Blankának kedvet
csináljon hozzá, az éjt a barlangvárban tölteni.</p>
<p>Áron nem sokára visszatért azzal a tudósítással, hogy a
medenczén könnyen át lehet lóval gázolni, s akkor rögtön meglátjuk
a Balyika barlangvárát.</p>
<p>– Ah; nincsenek abban a barlangban kigyók? kérdezé <span class=
"pagenum"><a name="Page_324" id="Page_324">-324-</a></span> rögtön
Blanka. Minden asszonynak ez lett volna bizonynyal az első kérdése.
A mióta a paradicsomban úgy megjártuk a kigyóval, azóta a nőknek
különös ellenszenvük van ez egész hüllő-faj iránt.</p>
<p>– Vannak, felelt rá Áron bátya.</p>
<p>Manassé megkönnyülten lélekze fel.</p>
<p>Hanem ezúttal csalódott. Áron bátya csak egyenes hazugság
mondásra nem volt képesítve; válasza nem a jó jeladás következése
volt.</p>
<p>– Hanem azoktól mi nekünk nem kell félnünk; folytatá tovább,
tüzet rakunk elüzésükre, a minél még erősebb oltalmunk ez a kakas,
meg a jércze. Ezektől elfut minden kigyó és patkány; azt hiszi a
csupasz nyakuk felől, hogy saskeselyűk. Ezek fognak bennünket
strázsálni, a míg alszunk.</p>
<p>Ebből megértette Manassé, hogy a veszély köröskörül elzárta az
útjokat s itt kell maradniok a Balyika-várban.</p>
<p>Áron pedig azon volt, hogy földicsérje Blanka előtt azt a
felséges mulatságot, mikor a ropogó tűz mellett fognak heverészni
egy templom magasságú barlangban, a miben hajdan őseik hónapokon át
védték magukat diadalmasan, barbár hordák ellen. A férfiak
fölváltva állnak őrt, míg ő a tűz mellett, jó bundába takarva,
szenderegni fog, a feje alja illatos szénapetrenczéből vetve.</p>
<p>Ezalatt a szűk torkolatból kiértek a tágasabb öbölbe, mely a két
átelleni várat egyszerre fölmutatja.</p>
<p>Két egymásra néző barlang az a két sziklafalban, a patak medre
fölött egyforma magasságban, mely hetven lábnyi lehet. Az északi
oldal barlangjához csak szikláról sziklára mászva lehet följutni;
tágas szája annak is be volt falazva, s a fal bejárata is oly
magasan van, hogy oda valószinűleg csak lábtón jutottak, a kik
benne laktak.</p>
<p>A déli oldalon levő barlangvár azonban valóságos erődítmény.
Tágas, boltív alakú szádát a bejáratánál széles tömör kőfal zárja
el; gigászi rendszerben rakott sziklabástya, mintegy tizenöt láb
magasan, s azonfölül még <span class="pagenum"><a name="Page_325"
id="Page_325">-325-</a></span> egyszer olyan magas a barlang
kapuívezete, de az első falon túl jön egy második, mely a barlangot
egész magasságban elzárja, ezen ajtók és ablaksorok látszanak,
tanúságául annak, hogy ez lakályosan berendezett otthona volt
valakinek.</p>
<p>Ehhez a barlanghoz egy öblös völgyteknő vezet föl. E völgyecske
a vadon virágos kertje. Még késő őszszel is tele zöldelő cserjével
s az őszi virágok ritka fajaival.</p>
<p>Szenvedélyes füvészek nagyon jól ismerik e helyet. Hogy Torda
felől hozzá lehessen jutni, egy osztrák tábornok lőporral vetteté
szét a sziklákat, s úgy vágatott egy merész utat a sziklaoldalba;
ezt az utat most egy magyar főpapról nevezték el, ki tekintély és
Mæcenas a botanikus világban, s maga is gyakran látogatja a helyet
(Haynald).</p>
<p>Mikor Blanka e kis völgyben leszállt a lováról, olyan volt, mint
egy valóságos gyermek. Minden virágot le akart szedni, a mi eléje
akadt. Áron megmondta neki minden virágnak a nevét, s hogy azok «e
helyen kívül», mely távol világrészben találhatók csak föl.</p>
<p>Még Manasséra is elragadt a füvészkedési kedv, elfeledte azt,
hogy ez csak a halálveszély borzalmait eltakarni való játék, egy
asszony számára kigondolva, a ki előtt a bajt titkolni kell.</p>
<p>– Hogy került ide, s hogy maradt meg itt annyi ritka délövi
növény? jegyzé meg Áronnak.</p>
<p>– Hát én az én paraszt eszemmel így okoskodom: ez a vidék római
colonia volt. Ezt a barlangot még a rómaiak erődítették meg itten.
Tanúja annak a falakba ékelt sok égetett cserép, melyet csak a
római használt, a dák se azelőtt, se a mai napig nem vesződik
azzal, hogy követ süssön. Ez is a Salinæ védelmére szolgálhatott a
leigázott dák ellen. A mely római urat ebbe a várba tettek
centuriónak, az azt számüzetésül vehette s Ovidiussal együtt
sírhatott az elhagyott «urbs» után. A római szereti a virágokat. A
merre járt valaha, nemcsak a romok, a hamvvedrek, a régi pénzek,
hanem a meghonosított növények <span class="pagenum"><a name=
"Page_326" id="Page_326">-326-</a></span> is hirdetik egykori
ottlétét. Én azt hiszem, e vár száműzött urai csináltak egykor
virágos kertet ebből a völgyből. Ők elmúltak, a virág megmaradt.
Ezt a völgyet a déli nap süti, a bérczek védik az északi szelek
ellen; alatta soha be nem fagyó víz zuhog, a tél fagyát enyhíti;
így ebben a katlanban, mint egy melegházban tenyészik száz olyan
növény, a mi ez égalj alatt sehol.</p>
<p>A virágszedés mellett mind jobban megközelítették a barlangot.
Blanka futott elől. Nem akarta másnak engedni azt a dicsőséget,
hogy az «ősztavasz-virágot» feltalálja, a minek létezését bizton
hitte.</p>
<p>Áron nem szokott tréfálni. Ő Manassé bátyja. S Blanka Manassét
is úgy ismerte már, hogy a mire az azt mondja, hogy «van», az
bizonyosan van.</p>
<p>S asszonyoknál meg van a találási ösztön. Blanka az öröm
sikoltásával rohant egyszerre előre, mintha attól félne, hogy
valaki elveszi tőle, a mit talált. S valóban ott volt a díszbokrok
leggyönyörűbbike: az «ősztavasz kukojcza» (Arbutus Unedo)
odahuzódva egy szikla-sut fülkéjébe, mintha rejtegetni akarná
kincsét szem elől; egy embermagasnyi bokor, tövénél pikkelyes
kéreggel, mit századok moha fed már; míg fiatal ágai a korall
pirosságával vetekednek, sötétzöld levelei kemények, mint a
puszpángé s ághegyein egymás mellett skarlátpiros bogyófürtök és
gyöngyvirágalakú illatos fehér bokrétácskák. Ha Dárius rejtett
kincseit találta volna meg, nem lett volna olyan öröme Blankának,
mint mikor azt az igért bokrot meglelé.</p>
<p>Örömében nem tudott mást tenni, mint hogy Áront megcsókolta, a
min az öreg nagyon elbámult. Rút volt szegény, szokatlan volt neki,
hogy őt jókedvéből megcsókolja valaki.</p>
<p>És aztán nem mert arról a szép bokorról egy ágat letörni Blanka.
Csak állt előtte, mintha attól félne, hogy most mindjárt kijön az a
nagy úr a barlangból, a kié ez a csodaszép bokor s iszonyú zálogot
követel. <span class="pagenum"><a name="Page_327" id=
"Page_327">-327-</a></span></p>
<p>– Látja, ángyikám, ugy-e hogy Áron bátya nem hazudott.</p>
<p>Blanka felkaczagott.</p>
<p>– Áron bátya! Én szeretném, ha tegeznők egymást.</p>
<p>– Az se hazugság ám.</p>
<p>– No hát szakíts nekem róla; én sajnálom megtépni.</p>
<p>Áron aztán, kertész ember módjára, kivette a görbe kését a
bekecs zsebéből s szép figyelmesen metszette le a galyakat a pompás
bokorról. Blanka rendelkezett. «Egyet Manassé kalapja mellé! Egyet
te neked. Kettőt a két vőfélybátyánk számára. – Többet ne. Nekem
nem kell. Hadd maradjon azoknak is, a kik jövő évben ide
jönnek.»</p>
<h3>XLIV.</h3>
<p>A nap utolsó alkonysugarai aranyat szőttek a sziklavölgy
átlátszó ködébe, midőn a barlangvár kapujához érének. A magasból
valami hangzott alá, a mi hasonlatos nagy néptömeg énekléséhez,
vegyülve dobpörgéssel.</p>
<p>– Siessünk be a várba! sugá Áron Manassénak. Asszonyod
megtalálja kérdezni, mi az, a mi itt a fejünk fölött zeng?</p>
<p>Az a fölkelő tábor estima-éneke volt. Az ott tanyázott a fejük
fölött ezer lábnyi magasban. A barlang száda fölött elnyuló
sziklatömeg, mint egy titáni risalith eltakarta az alant fekvő
völgyet a fensíkon levők szemei elől.</p>
<p>A vár bejáratának azonban kapuja is volt. Ezt nem készítette ács
és lakatos, maga a természet növelte oda rengeteg vadrózsa-bozót
alakjában, mely a kapu elejét egészen betölté.</p>
<p>Áron előre törtetett a bozóton keresztül; az ő bőrködmenének nem
ártott az meg; de Blankának és Manassénak kívül kellett maradniok,
a míg ő a várból visszatért három szál deszkával, a miket keresztül
dugva a csipkebozóton, kettővel kétfelé hajtották ő és Manassé a
gallyakat, <span class="pagenum"><a name="Page_328" id=
"Page_328">-328-</a></span> a harmadikat pedig a résbe fektették
pallónak; azon aztán Blanka sértetlenül vehette be a
tövissánczot.</p>
<p>– Hol vetted te ezeket a doczkákat? kérdé Manassé bátyjától.</p>
<p>– Gondoskodik az Úr az ő hiveiről a pusztában, felelt neki Áron
bátya.</p>
<p>S az Úr gondoskodása még többre is kiterjedt. Az ölnyi vastag
külső falnak egy zugába szénahalmaz volt tetézve: annak a
rejtekéből szurokfáklyák kerültek elő; egyet azok közül meggyujtott
Áron s azután, mint a ki idehaza van, s a cselédjeivel rendelkezik,
kiadá a parancsolatot Manassénak, hogy vezesse be a lovakat
egyenkint az udvarba, Blankának pedig, hogy addig üljön le a
kőpadra és kösse meg bokrétáit, etesse meg a baromfiait, a míg ő
bemegy és rendbehozza – a házat.</p>
<p>Blankának dévaj kedve volt a fölött, hogy ő valahára egy
elhagyott várban fog meghálni éjszakára: kisértetes meséket
hallgatni, karját kedveséébe fűzve a lobogó tűz mellett.</p>
<p>Várakozásában azt a mulatságot találta ki egyes-egyedül, hogy a
vadrózsáról leszedte a csipkebogyókat s azokat fonálra fűzve,
korall-nyaklánczot készített belőle magának. – Pedig még a másik
ékszere is megvan Manassé ereklyéi közt: a pitypang-nyakláncz a
Colossæumból. Azalatt a kakas és jércze az öléből ette az
árpát.</p>
<p>Manassé e közben felvezette a lovakat, kipányvázta őket a fal
mellé s szénát tett eléjük. Azután behúzta a deszkákat a
rózsabozótból, azokat bevitte, Áron parancsa szerint, a barlangba;
az összeboruló rózsa aztán ismét zárt kaput képezett a barlang
előtt.</p>
<p>Akkor Áron bátya is előkerült s mint szives házigazdához illik,
karját nyujtá Blankának, hogy őt bevezesse.</p>
<p>– Ah, ez a te házad, Áron? kérdé enyelgőn Blanka.</p>
<p>– Ez eleitől fogva mindig annak a háza, a ki elfoglalja. Most az
enyém. <span class="pagenum"><a name="Page_329" id=
"Page_329">-329-</a></span></p>
<p>De mennyire meg volt lepetve Blanka, mikor a belső ajtón
belépve, egy tisztán tartott boltíves termet látott maga előtt,
melyet a közepén rakott rőzsetűz köröskörül megvilágított s a tűz
mellett terített asztalt, annak folytatásául egy vetett fekhelyt,
az asztalon palaczkokban friss vizet és üvegpoharakat.</p>
<p>– Áron bátya, te ezermester vagy! honnan szerezted ezt mind?</p>
<p>Ez a kérdés majd csakhogy ki nem pattantotta azt a titkot, hogy
idejövetelük és itt megmaradásuk elő volt készítve. Áron
gondolkodott rajta, hogy mit feleljen? Azt mondani, hogy mindezt
magával hozta az általvetőben, mégis ocsmány nagy hazugság lett
volna az Isten színe előtt, a ki bizonyára a föld alatt is meglátja
az embert. Valami közvetítő oraculumot gondolt ki. «Annak a
molnárnak tudtára adtam, hogy itt maradunk, az küldé előre
mindezeket a rövidebb hegyi uton.» – Igy aztán csak a jobb kezének
a hüvelykujja hazudott, a melyikkel hátrafelé mutatott, mert nem
«annak» a molnárnak cselekedete volt ez, a ki a peterdi bejáratot
őrzi, hanem «emennek», a ki a Torda felőlinél őröl.</p>
<p>A további kérdezősködésnek útját állta Áron bátya régészeti
értekezéseivel; elmagyarázva Blankának, mire valók voltak azok a
nagy ablakok a homlokfalon s azok fölött a lőrések? hol voltak a
ví-folyosók, a lakszobák az emeletre épült sziklaalatti házban?
melynek bizonyosan volt asszonylakója is, – különben kinek a
kedveért lett volna a kert ültetve a vár előtt?</p>
<p>Azután körülhordozta vendégét a palotájában.</p>
<p>Az egy görög Π betüt képez (épen, mint a Cagliari-palota) s a
tulsó szárnyából egy fölfelé haladó folyosó nyílik, de melyen már
csak meggörnyedve lehet haladni.</p>
<p>Ez vezet a kúthoz, a honnan Áron a friss vizet meríté. A vár
hajdani lakói mindennel el voltak látva.</p>
<p>– Mi úgy vagyunk most itt, mondá Blanka, mint <span class=
"pagenum"><a name="Page_330" id="Page_330">-330-</a></span> Cooper
«Utolsó Mohikán»-jában az utazó angol család a barlangban. Csak az
indiánok hiányzanak:</p>
<p>A két férfi egymás szemébe nézett. Hiányzanak? Itt vannak a
fejünk fölött.</p>
<p>Blanka, a mint visszatértek a tűzhelyhez, kinálás nélkül
elfoglalta a számára készített fekhelyt. A három szál deszka három
széles kődarabra volt végig fektetve s le volt takarva bundával.
Áron bátya négy szál paticsfából, meg Blanka shawljából még
mennyezetet is rögtönzött a fekhely fölé: ez illő és szokás is. A
mint Blanka végignyujtózott e fekhelyen, a kakas is fölrepült
jérczéjével együtt a mennyezet kalodafájára, úrnője lábához: onnan
őrködött rá. A nyoszolyául szolgáló deszkák folytatása volt az
étkező asztal, melyhez a férfiak letelepedtek. Blankának nem
kellett már semmi, csak egy ital üde forrásvíz, azután meg
mesemondás. Azt elhallgatta, félálmosan is, arczát tenyerébe
nyugtatva: olyan érdekes volt, a hogy azt Áron bátya (keverve a
valót a költöttel) ki tudta rakni. Hogyan védte magát e várbarlang
utolsó harczos ura éveken át a császári tábornokok ellen? Mikor
Rákóczy Ferencz seregei mind lerakták már a fegyvert, ő egyedül,
századmagával megtagadta a békekötést. Hogy viselt háborut egy
egész ország ellen? Hogy hullottak el bajtársai egyenkint az
egyenetlen harczban? Hogy maradt utoljára egyes-egyedül. Még akkor
sem adta meg magát, még akkor sem tudták legyőzni. Végre őt is,
mint annyi mást, csak a szerelem ejthette meg. Belebolondult a szép
Rozáliba, a tordai mézesbábsütő legszebbik leányába. Annak pedig
volt már akkor jegyese, Marczi, a nyalka henteslegény, a
leghíresebb tordai malaczpecsenye-sütőnek a fia. A szép Rozáli még
sem sajnálta Balyika Nikita szerelmét viszonozni. De ezt csak azért
tette, hogy a hirhedett rablót megejtse s az országot megszabadítsa
tőle. Egy este, mikor ismét találkozót adott Balyikának, alattomban
értesítette a bírákat és hadnagyokat s azok elrejtőztek fegyveres
hadakkal, hogy a híres rablót elfogják. <span class=
"pagenum"><a name="Page_331" id="Page_331">-331-</a></span> De
Balyika kivágta magát a fegyveresek közül s menekült a tordai
hasadék felé. Üldözői nem birták utolérni se gyalog, se lóháton.
Csak Marczi, a megcsalt vőlegény maradt a sarkában, s mikor már
Balyika épen be akart illanni a vára kapuján, utána hajított
fejszével úgy fejbe találta, hogy rögtön ott halt meg. Ez lett vége
a vár utolsó urának.</p>
<p>– Hát a Marcziból és Rozáliból mi lett? kérdé tovább Blanka.</p>
<p>Áron bátya aztán fogta a Marczit, elvitte török fogságba, tatár
fogságba, kozák rabságba; mikor már a kutyafejű tatároknál volt
vele, ott Blanka szép csendesen elszunnyadt.</p>
<p>– Soha se hallottam én ezt a történetet, bátya, mondá Manassé,
midőn bizonyos volt már, hogy Blanka alszik.</p>
<p>– Magam sem, felelt rá őszintén Áron, de hát szorultságból az
ember még poétává is lesz. Nem tudom, holnap miféle hazugságokkal
tudjuk az asszonyt itt tartani? Gondolj ki már te is valamit! Ne
csak mindig az én lelkem kárhozzék el a sok görbe
igazságmondástól.</p>
<p>– Jó lesz bátya, majd gondolok ki valamit. Most tedd le magadat
és add át a nyugalomnak; én fenmaradok őrködni s a tüzet éleszteni.
Éjfél után majd fölkeltelek, s akkor én fekszem le aludni és te
virrasztasz.</p>
<p>– Biz az jó lesz, mondá Áron, hanem gondolj ki valami tréfát
holnapra az asszonyodnak, mert én már kifogytam a
tudományomból.</p>
<p>Azzal egy köteg rőzsét tett a feje alá vánkosnak, a két karját
keresztbe tette a mellén: «én édes istenkém!» sóhajta, s a másik
perczben aludt.</p>
<p>… Manassé aztán azon volt, hogy találjon ki valami újat
holnapra, valami meglepőt. <span class="pagenum"><a name="Page_332"
id="Page_332">-332-</a></span></p>
<h3>XLV.</h3>
<p>Manassé elővette a tárczáját s annak a pergamenlapjára e sorokat
írta irallal:</p>
<p>«Kedves Áron bátyám!</p>
<p>«Lehetetlen az, hogy én álomra hajtsam fejemet, a mikor Simon és
Jonathán bátyám feje fölött a halálpallos függ.</p>
<p>«Lehetetlen az, hogy az én drága kis szülöttevárosomat irtóharcz
szinhelyévé tenni engedjem.</p>
<p>«Lehetetlen az, hogy én arra a völgyre, mely az emberölést nem
ismerte erénynek soha, a hova nőmet azért akartam vinni, hogy
megismertessem vele az embert a maga ős ártatlanságában, az Istent
a maga végtelen szeretetében: most tűzlángokat, vérfürdőt
vigyek.</p>
<p>«Megkisértem azt, a mit lehetőnek tartok.</p>
<p>«Míg ti csendesen alusztok az Úrban, én elmegyek fölkeresni a
fölkelő tábor vezérét. A mit erőszak, fenyegetés ki nem vihet, jó
szó, engesztelő hang elérheti. Én két bátyámat a halálból és
fogságból megszabadítom. Nincs félelem, mely ettől visszatartson. –
Valamint hogy nincsen öröm, nincsen gyönyörűség az életben, mely
rábirjon, hogy a siralomházba tett testvéreim börtöne mellett lopva
osonjak el, s menjek lakodalmat ülni, a míg őket veszteni
viszik.</p>
<p>«Egyedül megyek közéjük és fegyvertelenül.</p>
<p>«Ti jöttök én rám dárdával, paizszsal, én pedig ti rátok a
seregek urának nevével!</p>
<p>«Hiszem, hogy győzni fogok.</p>
<p>«Téged pedig arra kérlek, hogy légy oltalmazója
egyetlenemnek.</p>
<p>«Mindenek előtt a Balyika-várat hagyjátok el kora hajnallal.
Ittlétünket már egy ember tudja s az elárulhatja.</p>
<p>«Te ismered az útat innen a «Porlik» barlanghoz, a minek létéről
kevesen tudnak; az jól el van rejtve itt a sziklák között. Oda
költözzetek át. <span class="pagenum"><a name="Page_333" id=
"Page_333">-333-</a></span></p>
<p>«Én reggelre a Monasteriától szintén oda fogok jönni a két
bátyámmal együtt. A melyikünk előbb érkezik, a másikat nyugodtan
bevárja.</p>
<p>«Ha pedig azt végezte volna felőlem az Úr, hogy feladatomban
elbukjam: akkor légy gondviselője egyetlenemnek. Mentsd meg innen,
de ne hadd elveszni a világban. Ha családunkat megtartja az Úr,
fogadjátok őt testvérül magatok közé. Ő hozzátok méltó.
Balsorsomat, ha utolér, kimélettel add tudtára. E tárczában van az
ő vagyona és az én megtakarított keresményem; – ennek viseld
gondját.</p>
<p>«Dávid bátyám annyira hasonlít hozzám arczban: szivében sokkal
jobb, mint én… Mindenemet reá hagyom…</p>
<p>«Aztán ne mutasd előtte, hogy miattam keseregsz.</p>
<p>«Ha Isten velem, ki ellenem?</p>
<p class="right">Öcséd Manassé.»</p>
<p>Mikor ezt megírta, a tárczából nehány bankjegyet vett magához s
azzal a tárczát Áron bekecsének külső mellzsebébe dugta.</p>
<p>Aztán odahajolt csendesen Blanka fölé; egy csókot lehelt tiszta
homlokára, a tűzre új rőzseköteget rakott s köpenyét vállára vetve,
elhagyá a barlangot.</p>
<p>Az udvaron felnyergelé a lovát s keresztül törtetett a kaput
elzáró csipkebozóton.</p>
<p>A hold akkor jött fel, utolsó negyedében járt már: egy idomtalan
világító jégtömeg a csillagok között. Világánál kivehető volt a
patakmeder útja, melyből a Balyika várától nehány száz lépésnyire
egy meredek lejtő visz fel a Monasteria fensíkjához. Merész,
koczkáztatott út, görgeteg kövek között: a paripát jobb kantáron
fogva vezetni, mint rajta ülni, de az erős akarat legyőzi az erős
akadályt. Fél órai nehéz fáradság után Manassé elérte a Muntye
fensíkjának kezdetét, mely szálas tölgyerdővel volt fedve.</p>
<p>Jó kalauza volt az éjben a hegyormon meggyujtott jeltűz,
<span class="pagenum"><a name="Page_334" id=
"Page_334">-334-</a></span> melyhez hasonlók több hegytetőn
világítottak közel és távolban: égő felkiáltó jelek az éjben,
mintha Erdély minden hegyei összebeszéltek volna, hogy ma
tűzokádókat játszanak.</p>
<p>E jeltűzből megtudta azt, hogy hol van annak a fölkelő tábornak
a főhadiszállása, a melyik Toroczkót fenyegeti?</p>
<p>A felé tartott. A fölkelő tábornak nem voltak előörsei; ez nem
szokás; – útjában egész a Monasteriáig nem talált senkit, a ki
feltartóztatta volna. Ott leszállt a lováról, azt megkötötte egy
fához s aztán gyalog ment a kis tornyos épületig, mely zárda és
kápolna volt egy személyben, s ez alkalommal, mint egyetlen födél a
hegyháton, főhadiszállás is.</p>
<p>Az épület bejárata előtt volt két őr; mind a kettő hason feküdt
és aludt. Az egyiket megrángatta Manassé, hogy bejelentesse magát
vele: az nem sikerült sehogy, a másiknak aztán békét hagyott.
Kénytelen volt minden bejelentés nélkül belépni az ajtón a
Monasteriába.</p>
<p>Künn hamvadóban voltak az őrtüzek; csak az egy szurokkal bekent
jelfa égett lángolva. Aludt az egész tábor csendesen. Felőle mind
el lehetett volna lopni azokat a hosszú faágyúkat, a melyek mellett
a vontató bivalyok kérődztek csendesen.</p>
<h3>XLVI.</h3>
<p>Áron bátya felől ugyan szépen elmulhatott az éjfél, meg is
virradhatott a szép piros hajnal; ő ugyan föl nem ébredt magától,
olyan jóizűen aludt azon a puszta földön. – Hanem a lovaknak az a
szokásuk, hogy ha egyet elvisznek közülök, az ottmaradtak
elkezdenek nyeríteni utána. Ez ébreszté föl Áron bátyát.</p>
<p>Meglepetve ugrott fel. A tűz elhamvadt egészen, hanem az
ablakokon besütött a reggel fénye.</p>
<p>– Hopp! de el is aluvám! mondá az öreg s elkezde <span class=
"pagenum"><a name="Page_335" id="Page_335">-335-</a></span>
Manasséval veszekedni, hogy miért nem költötte föl elébb? s csak
azután, hogy szemeivel is meggyőződött róla, hogy az, a kivel
perlekedik, nincsen itten, kezdett róla gondolkozni, – hol van
hát?</p>
<p>Bizonyosan kiment a lovakhoz s engedte bátyját nyugodni.</p>
<p>Utána nézett.</p>
<p>Az udvarra kilépve aztán, látta, hogy nincs ottan több két
lónál, a harmadik hiányzik.</p>
<p>«Hát ez már micsoda?» dörmögött az öreg meghökkenve. «Csak nem
evett gombát, hogy itt hagyjon bennünket?»</p>
<p>Ekkor, a mint tapogatni kezdi magát, hogy vajjon csakugyan ébren
van-e? észreveszi a bekecs zsebébe dugott tárczát.</p>
<p>«Ne te ne! Hisz ez a Manassé pugyilárissa! hát ennek mi kell,
hogy hozzám ragasztja magát?»</p>
<p>Kinyitotta a tárczát, s látta, hogy a pergamenre valami van
írva, a mi ezen kezdődik: «Kedves Áron bátyám!»</p>
<p>«No ezt aligha hozzám nem írta a Manassé gyerek.»</p>
<p>S hozzá fogott, hogy olvassa.</p>
<p>Mikor aztán végigolvasta, csak odacsapta magát a két tenyerével
a kőfalhoz s fölsóhajta keservesen:</p>
<p>«Oh, én édes Jehova Istenem! Mivel látogatsz még meg engem? Minő
csapást mérsz még az én kemény fejemre? Oh, én uram, kegyelmes
Istenem!»</p>
<p>Olyan lenyomott hangon beszélt, hogy azt csak az Isten hallhassa
meg, de amaz alvó személy föl ne ébredjen reá.</p>
<p>Aztán Manasséval kezdett el versengeni, még pedig oly hangon,
hogy az mérföldnyi távolban is meghallja azt, de a közel alvó
asszony föl ne ébredjen reá.</p>
<p>«Hát elmentél te is megkisérteni a lehetetlent. Beszélni fogsz a
jégesőnek, hogy váljon permeteggé! Beszélni fogsz a kiáradt
folyónak, hogy térjen medrébe vissza! Beszélni fogsz az
oroszlánnak, a tigrisnek, a párducznak, hogy ne szomjazzák többé a
vért? Rábeszéled a halált, hogy legyen <span class=
"pagenum"><a name="Page_336" id="Page_336">-336-</a></span>
személyválogató. Ne vágja le ezután azt, a kit megsiratnak, hordja
el csak a naplopót, a gonosztevőt? Be akarod oltani az emberekbe a
szeretetet, mint a bárányhimlőt, hogy ne legyenek egymásra nézve
dögvész? – Oh, én legkedvesebb, legjobb vérem! házamnak koronája!
miért cselekedted ezt mivelünk? Vesztünk volna el mind a heten,
csak te maradtál volna meg! Ki szabadít meg, ki tart meg, ki
oltalmaz meg téged ama halálos utadban? Hol lakik az Isten? Lakik-e
ebben a kőben? Hát ebben a másik kőben? Pedig ezek nem olyan kemény
kövek, mint az emberek szivei.»</p>
<p>S elkezdte egyik követ a másikra hajigálni.</p>
<p>Erre a zajra fölébredt Blanka.</p>
<p>Első pillanatra nem tudott ráeszmélni, hogy hol van? Egy sötét
terem, nagy ablakokkal, künn kőzuhogás. Azt hitte, hogy a
Cagliari-palotában van, s a római nép hajigálja kövekkel a
falakat.</p>
<p>– Hol vagyok? Manassé!</p>
<p>Kiáltására a fehér kakas elkezdett kiabálni. Ettől megijedt, azt
hitte: rém, lidércz.</p>
<p>Aztán lassankint magához tért. Kezdte az álmát elfeledni, s
felismerni a helyzetet, a miben van. Egyes-egyedül egy mély, sötét,
süket barlangban.</p>
<p>A kődobálás zöreje is elnémult s aztán sírbolti csendesség lett
körülötte. El van-e itt temetve? A kakas azonban megtudta már, hogy
itt van a hajnal, s pulykautánzó tompa hangján egy nagyot
kukorékolt ülőjéről.</p>
<p>Blanka leszállt fekhelyéről s a félsötétben a barlangfal
ajtajához közelített.</p>
<p>Látta, hogy már világos van: a nap verőfénye ragyog az
ormokon.</p>
<p>Az ajtófélhez huzódva, kitekinte s ott a csipkebokor előtt
látott egy férfialakot, ki két hosszú karját összekulcsolt kezeivel
feje fölé emelve tartá s úgy nézett fel mozdulatlanul az égre.
Egyszer aztán e szobormerevenen álló alak elkezdé énekelni:
<span class="pagenum"><a name="Page_337" id=
"Page_337">-337-</a></span></p>
<div class="poem">
<div class="stanza"><span class="i0">«Szívemet hozzád
emelem,<br /></span> <span class="i0">És benned bízom
Uram!»<br /></span></div>
</div>
<p>Egyszerű, csendes dallamú zsoltár az, s a ki énekli, sem
mestere, sem művésze az éneklésnek; de érzés volt benne és igazság,
mit kifejezett a hang és a tekintet.</p>
<p>Dávidnak, az ellenségeitől körülvett királynak, az üldözői elől
barlangba rejtőző igaznak, a gyermeke halálhirétől lesujtott apának
égrekiáltó szava volt az.</p>
<p>Ez nem czeremónia; – ez az érzések kitörése.</p>
<p>Valami ellenállhatlanul megragadó volt a jelenetben, a mint ez
idomtalan, túlizmosult férfialak az ember-nemlakta magányban, holt
kövek és örökké élő bokroktól környezetten, kezeit feltartva,
kényszeríté a magasságos eget leszállni hozzá. Az Istennel
érintkezés közvetlensége sugárzott szemeiből vissza, arczvonásain
az erőszakos törekvés, megtalálni azt, a ki mindenütt jelen van – s
nem látható sehol.</p>
<p>S aztán minő áldott megnyugvás tért ez arcz vonásaira, midőn
zsoltárát végigéneklé: éltető hit, meleg bizalom, szívbeli erősség,
«mert szégyent nem vallanak, a kik hozzád esedeznek».</p>
<p>Mikor tekintetét elfordítá az égről, látszott ez arczon, hogy ez
embernek a szíve megtölt Istennel.</p>
<p>A barlang felé indult.</p>
<p>Blanka visszahuzta magát az ajtótól, nehogy Áron észrevegye,
hogy őt megleste. Azt hitte, hogy ez bántani fogja őt.</p>
<p>Mikor aztán meglátta őt Áron, egyszerre visszatért az arczára a
megszokott székelyes enyelgő kifejezés:</p>
<p>– Ne te ne! Hát már magát fel is öltöztette a dajka.</p>
<p>A «maga» megszólítás még a tegezésnél is bizalmasabb.</p>
<p>Blankának azonban csak egy kérdése volt hozzá:</p>
<p>«Hol van Manassé?»</p>
<p>Hiszen már erre készen volt a felelet nagyon szépen.</p>
<p>– Jaj, édes vérem, nagy kópé az! Azt gondolá ki, hogy útbaejtsük
a «Porlik» barlangot, a mi szintén hegyhasadékban <span class=
"pagenum"><a name="Page_338" id="Page_338">-338-</a></span> van; de
kissé furfangos az útja, azért kissé elmene előre, hogy a
kecskepásztorok segélyével azt előttünk elegyengesse. Az ám a
gyönyörűséges szép barlang, édes mézem!</p>
<p>Áron bátya aztán elmondott mindent, a mit a Porlik barlangról
korábbi szemléletből tudott, hogy az olyan, mint egy theátrum,
belül bevonva drága csepegőkő brilliántos zuzmarájával; kívül, mint
egy szinpad, fölczifrázva repkénynyel, bokorral; bohókás
csepegőkő-alakok benne a játszó személyzet; van orgonája is,
stalactitból, azon játszani fognak fölváltva Manasséval, az ő
kedvencz nótáját, ha majd megmondja, hogy mi az? s ott fognak
ebédelni a Dárius király asztalán, a mely mindig meg van terítve,
csakhogy kőből van rajta a kenyér.</p>
<p>Mikor vége volt a mesemondásnak, Blanka fájdalmas, szívtől
szakadt hangon ismétlé megint csak az előbbi kérdést:</p>
<p>«Hol van Manassé?»</p>
<p>– Hát hiszen, drága gyémántom, mind arról beszéltem most
egyfolytában.</p>
<p>Blanka e pillanatban oly mondhatlan fájdalmat érzett szivében,
mintha azon tőrök járnák azt keresztül, mik a szűzanya szivét
megsebzék. Egy okát meg nem mondó, meg nem magyarázható kínos
érzés: sejtelem, előérzet, titkos «alajtása» a nagy veszélynek,
mely a lelkéhez nőtt alakot fenyegeti; névtelen, alakot nem öltő
baljóslat.</p>
<p>Olyasmit érzett, mintha most mindjárt meg kellene halnia.</p>
<p>– No no, édes kis bárányom, mi baj hát? Ne reszkess. Mid fáj
olyan nagyon? szólt Áron bátya gyügyögtetve s átkarolta a szegény
teremtést és kivitte a szabad levegőre. – Nézd, milyen szép kék az
ég, galambkám!</p>
<p>– Az ég, sóhajta föl Blanka s homlokát odanyugtatá Áron bátya
vállára, a ki soha annál nehezebb terhet nem érzett a vállára
súlyosodni; pedig de sok «vaskenyeret» fölhordott a mély föld alól!
<span class="pagenum"><a name="Page_339" id=
"Page_339">-339-</a></span></p>
<p>– Oh, Áron bátya! sugá neki Blanka. Te az imént egy olyan szép
zsolozsmát énekeltél itten.</p>
<p>– Te hallottad?</p>
<p>– Taníts meg engem erre az énekre.</p>
<p>– Meg akarod azt tanulni? Látod, ez az ének nekem olyan nagy
kincsem. Ha a világ minden aranyát nekem kinálnák érte: nem adnám
oda cserébe, hogy ne legyen az enyim többé! Mikor ezt elénekeltem,
akkor minden csodában hiszek. Akkor eszembe jut, hogy hányszor
szabadított meg a csodatevő Isten, az én földönmászó eszemmel ki
nem gondolható módon engemet, szeretteimet, népeimet, hazámat, az
üldözött igazságot, s akkor aztán a legnagyobb bajok és
szorongattatások közepett is hiszem, hogy újra megszabadít. Sokszor
vitatkoznak előttem a tudósok, a geologusok a fölött, hogy a tordai
hasadékot ki alkotta: Neptun-e, vagy Vulkán? Egyik se tudja, a mit
állít, bebizonyítani, csak a másikát tudja megczáfolni. És én akkor
inkább hiszem azt, hogy a midőn a nemzetnek egy szent királya e
helyen harczolva az ellenséggel, azt látta, hogy nemzete el fog
mulni, ha itt legyőzetik: ezzel a zsoltárral és az erős hittel
kényszeríté az Istent, a kinek Neptunus csak inasa s Vulkánus csak
kályhafütője, hogy egy percz alatt kettérepeszsze ezt a sziklát. –
Látod, olyan erős hitem van nekem abban megnyugodni, hogy ha én
kérném az Istent, hogy ismét csukja össze fölöttem és szeretteim
fölött ezt a sziklahasadékot, úgy védelmezzen meg: hát az is
megtörténnék. – Ilyen kincsem nekem az én zsoltárom! – De veled
megosztom, drága virágszálom. Ülj ide mellém erre a kőre, s mondd
utána a te üvegharang-hangoddal az én köszörülő hangomat.</p>
<p>S aztán megtanította a maga zsoltárára.</p>
<p>Jó tanítvány volt.</p>
<p>– Hát hiszed már most, hogy Manassé ott fog bennünket várni a
Porlik barlangban?</p>
<p>Blanka nem felelt rá; de megkisérté «hinni!» <span class=
"pagenum"><a name="Page_340" id="Page_340">-340-</a></span></p>
<h3>XLVII.</h3>
<p>Mikor Manassé benyitott a Monastéria ajtaján, kellett neki
nehány pillanatnyi tájékozás, hogy a terem tudományával
rendbejöhessen.</p>
<p>Egy igen tágas, de alacsony teremben tíz-tizenkét férfi ült egy
hosszú asztal körül, s azon az asztalon nem volt több egy szál
faggyúgyertyánál. E gyönge képviselője a világosság terjesztésének
igyekezett megküzdeni azzal a dohányfüsttel, a mit a hány ember,
annyi pipa, tömörített egy lapáttal meríthető légkörré.</p>
<p>E félhomály és negyedrész világosság mellett fáradozott az egész
társaság (polgárruhába öltözött fegyveresek, egy pár
határőr-egyenruhát viselő tiszt és egy kalugyer) abban a munkában,
a mi a hadjárat alatt tudvalevőleg legélénkebb föladatát képezi a
táborkari tagoknak: – ferbliztek.</p>
<p>Miután historicumot adunk elé, kénytelenek vagyunk mind a tárgy
czimét, mind annak műszavait eredetiben visszaadni. A ki nem érti
meg, ott van számára a német (stb.) szótár; csak keresse. Hogy
megtalálja-e? az iránt nem vállalunk szavatosságot.</p>
<p>A közreműködők közül nehányat személyesen ismert Manassé.</p>
<p>Azok nem ügyeltek a belépőre. Nagyobb gondjuk volt annál. Épen
«nagy czupász» volt.</p>
<p>Az asztal mellett volt egy üres szék, annak a helytartója talán
már kidőlt, vagy elfogyott az apró pénze, s kiment váltatni.
Manassé nem sokat gondolkozott, odament s leült arra a székre.</p>
<p>Talán nem ügyeltek rá? talán oly társaság volt az, a melynek
tagjai csak most nem rég kerültek össze, s még nem igen ismerik
egymást? talán a nagy füst és pisla világ mellett nem tudtak
különbséget tenni? vagy a mi a legvalószínűbb volt, hogy az
általános érdek foglalt el <span class="pagenum"><a name="Page_341"
id="Page_341">-341-</a></span> minden figyelmet, arról lévén szó,
hogy ki «teszi a czupászt?»</p>
<p>Erre a kérdésre pedig csak az universal-nyelv ád feleletet:
«pénz beszél». Manassénak csak be kellett tenni.</p>
<p>A mi azonban nem volt olyan könnyű tudomány.</p>
<p>Mert azokban az időkben voltak ugyan osztrák állambankjegyek,
csakhogy azokat nem igen bocsátotta józan meggondolású ember
forgalomba. A közforgalmat képezte, különösen a ferblinek nevezett
pénzműveletnél (az elfoglalt területhez képest) vagy a magyar
bankjegy, vagy a német államjegy, melyek mindegyikéből egész a
democraticus krajczármennyiségekig terjedő képviselők voltak
nyerhetők, úgy, hogy az ember nem volt kénytelen, mint későbbi
években, az egy forintost négy felé elvágni, ha ki akart belőle
adni.</p>
<p>Már most az tökéletes önárulás lett volna, ha Manassé annál az
asztalnál, a hol a cassát képviselő tányérban csupa osztrák
államjegyek hevertek, egy azoktól elütő magyar bankjegyet dobott
volna. Tehát elő kellett keresnie a zsebéből egyikét azoknak a
(minden eshetőségre számítva, dugaszban tartott)
Reichsschatzscheinoknak, a miknek az egyik oldalára aranyos, a
másik oldalára ezüstös betűkkel (ez volt az «érczalap») volt
nyomtatva, hogy mennyit érnek? s ugyanaz nagyobb hitesség okáért
tizenkétféle nyelven ismételve. Azok közül egyet odadobott a
tányérba s akkor aztán neki is osztottak kártyát. A kalugyer
osztott, Manassé esett neki «ostorhegyre». Az, a ki átellenében
ült, volt a fővezér, azt ő ismerte jól: együtt szolgáltak a
guberniumnál. De annak most ő rá semmi gondja sem volt, mert
komolyabb dologgal volt elfoglalva: «gusztálással». A mint hogy «ki
is vágott» két királyt.</p>
<p>Manassénak még egy szerencséje volt: az, hogy egy hetest, meg
egy nyolczast kapott két különböző színből. Mindenki szánalommal
tekinte – nem ő rá, hanem a hetesre, meg a nyolczasra.</p>
<p>A kalugyer aztán kivágott maga elé «két sántát». <span class=
"pagenum"><a name="Page_342" id="Page_342">-342-</a></span></p>
<p>Általános elszörnyedés!</p>
<p>A kik csak «farbára» mentek be, azok előre elszaladtak, sejtve,
hogy itt nagy ütközet lesz. Háromnak azonban még volt reménysége,
kiknek sántájuk akadt: (öttel játszottak).</p>
<p>A kalugyer kegyetlenül bánt velük. Minden kártyát
«kostáltatott». Azok egymás után «forpászoltak».</p>
<p>Manassé fizetett minden «javítást» a maga hetesére s
nyolczasára. – Ez bizonyosan részeg, vagy lopott pénzt hajigál! –
Mi köze másnak hozzá!</p>
<p>A fővezér azonban helyt állt s az utolsó kártyát is fizette.</p>
<p>Manassé még akkor sem futott meg. Kivette a maga kártyáit, a mik
már most ingyen jártak.</p>
<p>Akkor azután a két matador, a vezér meg a kalugyer elkezdtek
egymásra «hivogatni»; keményen «vágott vissza» mind a kettő. Nagy
ütközet lett volna belőle, ha ez a félbolond ott nem ül közöttük s
mindent megadva, be nem rekeszti a harczot.</p>
<p>Most azután jött a döntő kérdés: «mi van értte?»</p>
<p>A fővezér diadalmasan szólt:</p>
<p>– Ime ez a jutalma annak, a ki a királyokat szereti: «négy
király in natura!»</p>
<p>A kalugyer még nagyobb diadallal kiálta föl:</p>
<p>– De ime a jutalma annak, a ki a disznókat szereti: négy
disznó!</p>
<p>S azzal nyult a bankóval tetézett tányér után.</p>
<p>Manassé azonban szépen megfogá a kezét s kiterjeszté az asztalra
a kártyáit e lesujtó szóval: «girigári».</p>
<p>Hetes, nyolczas, kilenczes, tizes, négy különböző színből. Ez
meg aztán «levágja» a királyokat is, meg a disznókat is.</p>
<p>S azzal besepré a cassát.</p>
<p>Most aztán egyszerre minden ember a szeme közé nézett.</p>
<p>«Hát ez kicsoda itt?» <span class="pagenum"><a name="Page_343"
id="Page_343">-343-</a></span></p>
<p>A vezér ráismert s bámulva kiálta föl:</p>
<p>– Ez itt Adorján Manassé!</p>
<p>Egyszerre felugrált minden ember a helyéről s megannyi ököl
emelkedett Manassé felé; csak a kalugyer csapta össze imára a
kezeit.</p>
<p>Példátlan vakmerőség ez! Az oroszlánok közé lépni s elkapni
előlük a véres konczot.</p>
<p>Manassé pedig könnyűvérű otthoniassággal mondá a
rátámadóknak:</p>
<p>– Remélem, hogy urak és gavallérok között vagyok, a kik nem
szokták agyonütni azt, a ki a pénzüket elnyerte.</p>
<p>A megjegyzés talált. Úri társaság nem emelheti fel a kezét egy
ember ellen, a ki épen a cassát behúzza.</p>
<p>– Te Adorján! szólt boszuság és bámulat hangján a vezér: hogy
jösz te ide? Mit akarsz te itten?</p>
<p>– Arról majd ráérünk beszélni. Ne rontsuk el vele a mulatságot.
Engem nem kerget senki. Most «färbl geht vor». Előbb el akarom
nyerni a pénzeteket. Az a kérdés, hogy ki ád «vizit»?</p>
<p>Azzal a magával hozott bankjegycsomót kitette az asztalra.</p>
<p>– Átkozott ficzkó! mondá a vezér. Mindig ilyen hidegvérű volt.
Hanem azt előre is megmondom, hogy ide hiába jöttél. Hogy nem
lőttek le az előőrsök? – És ha azt hiszed, hogy bennünket majd
azzal le fogsz kenyerezni, ha a pénzedet elveszted közöttünk: hát
nagyon rosszul számítasz.</p>
<p>– Sőt el akarom nyerni a tieteket. Engem már bemutattál ezeknek
az uraknak, légy szives megismertetni azokkal, a kikhez még nem
volt szerencsém. Majd beszélhetünk aztán, ha rákerül a sor,
idejöttöm czéljáról, hiszen bölcs, tapasztalt és művelt férfiak
között vagyok. Most pedig «lássunk az után, a miből élünk».</p>
<p>A társaság nevetni kezdett, a fölemelt ököl tenyérré nyilt meg s
a betolakodó vállára vert negédesen; mindenki visszaült a helyére.
<span class="pagenum"><a name="Page_344" id=
"Page_344">-344-</a></span></p>
<p>– Szent atyám! monda Manassé a kalugyernek; nem volna egy heverő
pipa a számomra?</p>
<p>A kalugyer hozott neki pipát; Manassé rágyujtott és
játszott.</p>
<p>Holmi gyönge szivű ember csakugyan azt tette volna, hogy abban a
társaságban, a hol a saját élete és testvéreié van koczkára téve,
azon igyekezett volna, hogy a saját pénzét szándékosan elnyeresse;
de Manassé az ellenkezőt tette. Irgalmatlanul kifosztotta az
uraságokat. Azok egymás után hagyták abba a játékot, s helyeikről
felkelve, lassankint a két élve maradt játékos háta mögé
csoportosultak «Brodsitzer»-eknek. Csak Manassé és a vezér
kapaszkodtak össze. S Manassé egyre nyert, a vezér meg győzte
pénzzel.</p>
<p>A vezér már dühös volt. Egyre ivott.</p>
<p>– Adjatok hát nékem is abból a pálinkából, mondá Manassé, s a
mint megkóstolta, letette fitymálva a butykost. De rossz kis vutki!
Majd én küldök nektek holnap egy hordóval az én
szilvapálinkámból.</p>
<p>– Nem te!</p>
<p>– Hogyan nem?</p>
<p>– Mert holnap függni fogsz.</p>
<p>– Ott leszek én akkor; mondá Manassé, s a míg a vezér nagy
figyelemmel szorongatta a kártyáit, egyiket a másik mögül lassan
tologatva előre, ez alatt Manassé kiverte a pipáját, újra megtölté
az asztalon álló döbözből s egy Reichsschatzscheint fidibusnak
tekerve, azzal rágyujtott. A vezér csakugyan megkapta, a mire
rálesett: a két X-et s kivágta maga elé büszkén.</p>
<p>Nagy ütközet lett belőle. Javítás, visszajavítás, árverezés,
háromszor «blind»-re bevágás; visszavágás: a cassába nem fért a
pénz már.</p>
<p>– Még ezt a «Mausit», mondá Manassé, egy marék olvasatlan pénzt
téve a középre.</p>
<p>– Adom! kiáltá az ellenfél. És még egyszer annyit. És még a két
bátyádnak a fejét is rá. <span class="pagenum"><a name="Page_345"
id="Page_345">-345-</a></span></p>
<p>– Tartom. Mondá Manassé. És még a saját fejemet is vissza.</p>
<p>Aztán fölveték a kártyákat, – megint Manassé nyert.</p>
<p>Ellenfele olyan méregbe jött ezen, hogy a kártyáit kétfelé
repeszté. Tovább aztán nem lehetett játszani.</p>
<p>Manassé bezsebelte a pénzt. Rablónak nevezték: de respektálták.
Ha ott próbálta volna hagyni, azt olyan megbántásnak vették volna,
hogy sorba meg kellett volna verekednie valamennyivel.</p>
<p>– Nos hát, már most ráérünk. Mondd el, hogy miért jöttél ide? Rá
akarsz beszélni ugy-e, hogy a két bátyádat bocsássuk szabadon s
Toroczkót ne pusztítsuk el.</p>
<p>– Ily éleseszű férfiu, mint te, könnyen kitalálhatja a
gondolatjaimat is.</p>
<p>– No hát lássuk: hogy fogsz hozzá? Jonathán bátyád, az egyszerű
falusi ember, azzal jött hozzám, hogy a bibliából akart
capacitálni. Beszélt a testvériségről, Krisztus parancsolatjáról s
Jehova hatalmáról. Addig fecsegett, míg meguntam s kalodába
tétettem. Simon bátyád már tudományos ember. Ő Kolozsváron végzett.
Ez fenyegetőzve jött. Beszélt nekem alkotmányról, históriáról, a
kormány hatalmáról, a camarilla perfidiájáról, Hora, Kloska gyászos
példájáról. Addig fenyegetőzött, míg farkasgúzsba tétettem. Te
mindeniknél bölcsebb vagy. Diplomata voltál. Bécsben qualifikáltad
magadat. Tanultál Metternichtől furfangot. Halljuk, hát te mit
tudsz? Ezzel fölült az asztalra.</p>
<p>– Én is csak tudok valamit; szólt Manassé, fölülve szintén az
asztalra a vezér mellé. Ha ti szabadon bocsájtjátok a két bátyámat
s parolát adtok rá, hogy Toroczkót nem fogjátok megtámadni, hát
akkor én adok ti nektek tizenhat hízott tulkot és húsz akó jó
szilvapálinkát.</p>
<p>A vezér e szóra leugrott az asztalról s a kardjára csapott
büszke haraggal.</p>
<p>– Ha most kard volna az oldaladon, e szóért meg kellene velem
verekedned! Hát örmény bőrkereskedő vagyok én, a kitől azt lehet
kérdezni, hogy a háti-bőr párja? <span class="pagenum"><a name=
"Page_346" id="Page_346">-346-</a></span></p>
<p>Manassé pedig csak nyugodtan harangozott a lábaival ott az
asztalon.</p>
<p>– Bizony, ha örmény bőrkereskedő volnál, sokkal okosabb
mesterséged volna, mint most. De hát minek az a nagy harag? Én azt
kinálom, a mi nektek legjobban kell: enni és inni valót; s azt
kérem tőletek, a mi nekünk kell, nektek pedig nem kell: a
békességet.</p>
<p>– De azt, a mit te kinálsz nekünk, mi elvehetjük erőhatalommal
is. Most már hárman vagytok a kezünkben. Megizenjük a
toroczkóiaknak, hogy ha le nem rakják a fegyvert, s önkényt föl nem
adják a városukat, oda fogunk benneteket fölakasztani a
szentgyörgyi vár ormára mind a hármat.</p>
<p>– Maradnak még otthon öten. Aztán, hogy a szentgyörgyi várig
eljuthassatok, keresztül kell mennetek a kőhasadékon, vagy a
Székelykövön s azt tudhatjátok, hogy már egyszer a toroczkóiak az
egész tatárjárás ellen meg tudták azt a völgyet védelmezni.</p>
<p>– Elfeleded, hogy egy harmadik út is van Toroczkóra?</p>
<p>– Az Aranyos hídján át. Azt védik Áron bátyám vaságyui, s a te
rendezetlen hadi néped egy hosszú defilée megostromlására nem
alkalmas.</p>
<p>– No hát essél kétségbe. Nézz ki az ablakon amarra a nyugati
hegyek felé. Látod azt a jeltüzet? Ez azt tudatja velünk, hogy egy
csapat a rendes hadseregből a szentlászlói úton nyomúl előre
Toroczkó felé, ágyúkkal és lovassággal.</p>
<p>Manassé fölkaczagott.</p>
<p>– Ez a jeltűz azt jelenti, hogy ma délben egy vidám társaság ott
ebédelt a csodakútnál a nagy bükkfa alatt. A darázsok boszantották
őket s ők csóvát dugtak az odúba, a mitől a pudvás fa egyszerre
lángot vetett egész a koronáig.</p>
<p>– Manassé! Ha most hazudtál!</p>
<p>– Ismersz, hogy azt soha se teszem. A mit kimondok, <span class=
"pagenum"><a name="Page_347" id="Page_347">-347-</a></span> az
igaz. Ha nem akarok igazat mondani, hallgatok. Az éjjel ott háltam
Ciprianunál. Az egész helységben egyetlen fegyveres csapat sincsen.
Ellenben a magyar sereg elhagyta Kolozsvárt s kivonult. Merre? azt
nem tudom. De megtörténhetik, hogy te, a ki segítséggel hiszesz
találkozni, épen a torkába futsz ellenfeleidnek, s azok bizony
tűzre rakják a te faágyúidat. A három Adorján után találkozni fogsz
a negyedikkel: Dáviddal, s a mit az hoz, annak a nevét ismered; az
az «ultima ratio regum», magyarul «ágyú».</p>
<p>A vezér meg volt döbbenve. Rejteni akarta azt a nyers ijesztő
modora alá.</p>
<p>– Ha most nem mondtál valót, Adorján, akkor olyan bizonyos, hogy
eljátszottad az életedet, minthogy most éjszaka van. Ha hazudtál,
haditervemet feltartóztattad vele, s akkor nincs Isten, a ki
megszabadítson.</p>
<p>– Minthogy pedig nem hazudtam, s mint hogy Isten mindenesetre
van: tehát ad tudtomra, hogy hová fekhetem le alunni? mert el
vagyok fáradva.</p>
<p>– Zárjátok őt be a toronyba; parancsolá a vezér.</p>
<p>– Biz az jó lesz; legalább hajnalra majd felharangozlak
benneteket; szólt nevetve Manassé, a míg a harang alatt ágyat
vetettek neki szénából.</p>
<p>– Hanem azért a tizennyolcz tulok kinálása miatt számolni fogunk
egymással. Kiálta rá az ajtón keresztül a vezér, mikor azt bezárta
rá a nehéz reteszszel.</p>
<p>– Én csak tizenhatot mondtam! dörmögé vissza Manassé.</p>
<p>A vezér rögtön haditanácsot tartott.</p>
<h3>XLVIII.</h3>
<p>Áron bátya nem sokat időzött a Balyikavárban tovább. Abban az
esetben, ha Manassé vakmerő kisérlete rossz véget ér, az is ki lesz
nyomozva, hogy ő Áron bátyjával és Blankával együtt jött erre a
vidékre, akkor könnyen <span class="pagenum"><a name="Page_348" id=
"Page_348">-348-</a></span> rájuk találnak s Áronnak több oka is
volt egynél azokkal ott a feje fölött nem kivánni semmi
találkozást. Leszálltak ismét a patak mentébe s annak a medrén
átgázolva haladtak azon sziklaösvényig, a mely a Porlik barlanghoz
felvezet.</p>
<p>A titokteljes építészeknek egyik legszebb alkotása ez;
kevesektől ismerve, ritkán látogatva. Egy tündér számára épült
szinház. Magas, boltívre hajlott kapuja párkányáról piros levelű,
piros gyümölcsű sombozótok hajlanak alá, s buja iszalag futja be a
két oldalát, pelyhes magfüzéreit hosszú guirlandokban fonva
keresztbe, függönyként a bejárat fölött. S túl a virágfüzéreken
csillámlik a párkányról lecsüggő cseppkőzet ezüstdiszítménye. S a
tág kapun keresztül a napvilág egész a mélyéig besütt a tündér
teremnek, csillárokká gyújtva a ragyogó stalactitet.</p>
<p>De nem a tündérépítmény szépségén járt a látogatók
gondolatja.</p>
<p>Egyszerre szólalt meg mind a kettő: egy szót mondtak ki mind a
ketten.</p>
<p>– Ha most csak Manassé egyszerre elénk lépne a barlangból.</p>
<p>– Né te né! Mondá Áron. Egy dolgot mondánk ki mind a ketten: azt
tartjuk, hogy az olyan dolog bizton teljesülni szokott.</p>
<p>S aztán követelte magában a sorstól, hogy ha már az előjelt
megadta, hát tartsa is meg az igéretet: álljon a szavának, a hogy
emberhez illő.</p>
<p>De bizony Manassé csak nem lépett eléjük a tündérteremből.</p>
<p>– Nézd! édes lelkecském, monda Áron, mintha zúzmarával volna
behúzva az egész terem. Látod, hogy amott közeledik egymáshoz két
pillércsoport. Az egyik felülről csügg alá, a másik alulról
emelkedik, a felső növeli az alsót is, meg magát is, míg egyszer
összeérnek. Így építik itt a karzatokat.</p>
<p>S a míg az élő kőszikla alkotását magyarázta, magában
<span class="pagenum"><a name="Page_349" id=
"Page_349">-349-</a></span> arra gondolt: vajha ne egyedül jönne
Manassé vissza! hanem a két bátyjától is kisérve! – De hát szabad-e
egyszerre olyan sokat követelni a sorstól! Nem haragszik-e meg az a
nagy úr, ha olyan sűrű kivánságokkal lépnek eléje? Nem lehetne-e
vele megalkudni? Kiegyezkedni? Ha csak Manassé térne is vissza
egymagában, akármilyen rossz hírt, ha gyászhírt hozna is
magával.</p>
<p>– Nézd galambom, hogy közeledik egyik válív a másik után s
közben apróbb-nagyobb páholyocskák: tündérkék, földalatti lidérczek
néző helyei. Oda fenn meg egy galéria. Az a kakasülő, a paradicsom
aprószentek számára.</p>
<p>(Oh az a Manassé bizony már azóta idekerülhetett volna a
Monasteriától!)</p>
<p>Blanka is úgy tett, mintha az érdekelné, a miről hozzá
beszélnek.</p>
<p>Az öreget a szorultság nemcsak költővé tette, hanem zenészszé
is.</p>
<p>– Hallgass csak, szivecském; itt orgona is van. Ez is kell egy
theatrumhoz. Nézd amott: egyik cső a másik mellé rakva, egyik
hosszabb, másik rövidebb. A szerint adnak hangot, ha megütik őket.
Várj, majd én fölmegyek hozzá. Mászni kell, te nem jöhetsz oda:
síkos a szikla. Eljátszom neked rajta egy szép nótát.</p>
<p>S szegény öreg fölkapaszkodott a cseppkőorgonához s a fejszéje
fokával össze-vissza kongatta a hangadó oszlopokat, s azt mondta,
hogy ez nóta volt.</p>
<p>Blankának nevetni kellett volna erre.</p>
<p>(Hajh, csak Manassé volna itten: majd könnyen állna nála a
nevetség.)</p>
<p>– Hát itt a hátlapja ennek a barlangnak nem tökéletes olyan-e,
mint egy szinpadi előfüggöny? akár csak a kolozsvári theátrum
kortináján, ott van Apolló meg a múzsák, csak egy kis képzelet kell
hozzá. Az embernek kedve volna a lábával dörömbözni, hogy kezdjék
el már a darabot, s azt hiszi, hogy most mindjárt fölhúzzák a
függönyt s kezdődik az előadás. <span class="pagenum"><a name=
"Page_350" id="Page_350">-350-</a></span></p>
<p>(És ha Manassé elő nem jön, ha délig, ha estig elő nem érkezik,
mi fog történni ezzel a szegény asszonynyal?)</p>
<p>– Az a Manassé gyerek bizonyosan bisonyosan valami zűrzavart
csinált megint! Ilyen a tapasztalatlan ifjú ember. A hosszabb útat
választotta a Muntyén keresztül, a helyett, hogy én rám hallgatott
volna. Ott van ni! Most itt vagyunk a Dárius király asztalánál,
aztán «körül ültük semmi sincs!»</p>
<p>Megerőltette magát, nevetett.</p>
<p>– S ha most innen a mélyből visszapillantunk a bejárat felé,
nézd csak bálványom, milyen fölséges tekintet ez! A nap épen most
bukkanik ki az átelleni sziklatorony mögül s a mint besüt a
barlangba, ezek a fejünk fölött csüggő fényes csapok, mintha az
Isten csillárjai volnának, úgy ragyognak, s a lehulló cseppekben
hallgatjuk a másvilágiak melódiáját.</p>
<p>Blanka szivét e pillanatban úgy elfojtá az a névtelen fájdalom,
hogy a természetnek minden föld alatti és föld fölötti pompája nem
létezett rá nézve többé. Két kezét egymásra tette keblén, s ott a
föld alatti istenség oltára előtt, az önalkotott szent szobrok
titokteljes kathedráléjában, kitört ajkain a vigaszkereső ének:</p>
<div class="poem">
<div class="stanza"><span class="i0">«Szivemet hozzád
emelem!<br /></span> <span class="i0">És benned bízom,
Uram!»<br /></span></div>
</div>
<p>Áron nem birt magán uralkodni többé. A mint e nőt így látta maga
előtt, a mint meghallá őt énekelni, lelkének vészhárító óhajtása
szerint, csak levágta magát arczczal a földre s elkezdett hangosan,
hevesen zokogni, a hogy csak egy erős szívű férfi sírni képes, a ki
azt magáért nem szokta tenni, de ime szerettei veszedelmét nem
tudja tovább elviselni.</p>
<p>Azonban egyszerre a közepén félbeszakadt a zsolozsma. Áron
Blanka által a nevét hallotta háromszor kiáltani, oly hangon, mely
megrettenté.</p>
<p>«Áron! Áron! Áron!» <span class="pagenum"><a name="Page_351" id=
"Page_351">-351-</a></span></p>
<p>Felemelte fejét a földről, térdre állva.</p>
<p>És a mit akkor látott, hasonlított ama jelenetekhez, a mikkel a
szent-irás hagyományai tele vannak: a miket a patriarchák
istenihlett pillanatokban szemeik elé tárulni láttak. A
fényözönben, mely kivülről a barlangba ömlött, három férfialak
jelent meg, a napsugár aranyködétől dicsfénynyel befátyolozva.
Egymás kezét tarták. A középső volt a legmagasabb a legdélczegebb.
Olyan volt az, mint egy állomjelenet. – Manassé és testvérei.</p>
<p>Áron felszökött helyéről, s mint a fiait feltaláló oroszlán, oly
embertelen ordítással rohant hozzájuk. Elébb a Jonathánt, azután a
Simont fülelte le. Nem volt elég, hogy megölelje őket, hogy
összecsókolja arczaikat: Kedvesem, szerelmesem, drágaságom! még
földhöz is csapta őket egymásután s hátaikat öklével jól
megdömöczkölé: nesze neked, te rusnya béka, te varas gyék! engemet
így megkeseríteni. – Te gyémántos báránykám.</p>
<p>S meg ölébe vette a lehurogatottat.</p>
<p>– Hát én senki se vagyok? mondá Manassé. Nekem nem jut
belőle?</p>
<p>– Te pedig vagy a te bátyáidnak atyja, a ki előtt a testvéreid
meghajolnak, mint József előtt a buzakévék, és mi mindnyájan a
tieid vagyunk.</p>
<p>E szók alatt odaborult Áron Manassé lábaihoz és átölelte annak
térdeit.</p>
<p>– Mert bizony, mondom néked! hogy csodatételek helye a tordai
hasadék; de a legnagyobb csodát te követted el benne, midőn
bátyáidat ide hoztad.</p>
<p>E visszatarthatlan öröm egy messze bepillantást engedett
Blankának elvállalt sorsába. Elárulá előtte azt, hogy ez a
találkozás több mint vőfélyfogadás, több mint nászkiséret: hogy
nagy oka volt szivének úgy fájni, a midőn a zsolozsmában a kínzó
sejtelem utat keresett magának. Nagy oka volt a félbehagyott
zsoltárt megvigasztalt szívvel befejezni – ott azon a helyen állva,
a hol elkezdé: <span class="pagenum"><a name="Page_352" id=
"Page_352">-352-</a></span></p>
<div class="poem">
<div class="stanza"><span class="i0">«Mert szégyent nem
vallanak,<br /></span> <span class="i2">A kik hozzád
esedeznek;<br /></span> <span class="i0">Azok
pironkodjanak,<br /></span> <span class="i2">A kik hitetlenül
élnek»<br /></span></div>
</div>
<p>A négy testvér bámulva hallgatott és szemeit lehunyta, a hogy
ima alatt szokták a hivők.</p>
<h3>XLIX.</h3>
<p>Mindhárman lovon jöttek idáig. Manassé biztosítá Áron bátyját,
hogy az az út, a melyen ők jöttek a hegyhát felől, egészen jó: nem
lesz szükség ismét a patakmederbe leszállni és a malom felé
kerülni.</p>
<p>– De nincs az útban valami «ugrató?» kérdezé Áron.</p>
<p>– Ne félj semmit. A lovaink jók és pazsuránk van.</p>
<p>Blankának még most sem magyarázták meg, hogy mi az a pazsura?
Elég, ha Áron értette.</p>
<p>Most azután volt nagy vigasság a Porlik tündér szinházában; a
két ujonérkezett testvér elmondá, mily nagy pompával várják a
bórévi hidnál Manassét és menyasszonyát az atyafiak? s segítettek
az utitáskákat az utolsó morzsáig kiüríteni; nem lesz már több
szükség a «madárlátta» kenyérre.</p>
<p>Dél felé lóra ültek mindannyian; Blankát a két vőfélye
közrevette, ezt a jogot nem engedték maguktól elvétetni s ők
lovagoltak előre; Áron és Manassé kissé hátramaradtak.</p>
<p>– Most mondd el hát, hogy mik történtek? szólt Áron bátya; mert
én nekem olyan ez, mintha álmodnám. Mózses csodatételei voltak a
kezedben, Áron ékesszólása volt a nyelveden, hogy rá tudtad bírni a
Faraót, hogy bocsássa szabadon a te nemzetségedet?</p>
<p>– Nem voltak biz én velem csodatételek, se ékesen szóló
tehetség. A botomat nem tudtam kigyóvá alakítani, sem a kezemet
bélpoklossá; próféták hatalmas nyelvén sem tudtam beszélni, hanem
úgy jelentem meg közöttük, s úgy beszéltem velük, mint hozzájuk
hasonló ember. Nem mutattam előttük se félelmet, se büszkeséget.
Beültem <span class="pagenum"><a name="Page_353" id=
"Page_353">-353-</a></span> közéjük s nem rontottam el a
mulatságukat. Kérdeztek s én mondtam nekik rá igazat. Kértem tőlük
a békességet s kináltam nekik érte megfelelő árt.</p>
<p>– Miféle árt? kérdé Áron bátya, ki roszat kezdett sejteni.</p>
<p>– Találd ki.</p>
<p>– Hogy fegyvereinket lerakjuk és átadjuk nekik?</p>
<p>– Annál értékesebbet.</p>
<p>– Hogy vasbányáinkat szolgálatjukra bocsátjuk és ellátjuk őket
kaszákkal, fegyverekkel, vaságyúkkal?</p>
<p>– Sokkal többet érőt annál.</p>
<p>Áron üstöke izzadni kezdett.</p>
<p>– Talán csak azt, hogy meghódolunk Puchner proklamacziójának,
kitűzzük a tornyunkba a sárga zászlót s aláirjuk a balázsfalvi
határozatot?</p>
<p>– De már annál igazán nagyobbat.</p>
<p>– Ne kinozz hát, hanem mondd meg, hogy mit?</p>
<p>– Tizenhat tulkot, meg husz akó szilvaszeszt.</p>
<p>Áron kijött a csendes flegmájából.</p>
<p>– Hiszen volna csak hosszabb a karom, hogy hátba üthetnélek.</p>
<p>– Ők is azt tették, mikor először kimondtam az ajánlatot. Hanem
aztán rájöttek, hogy az igen alkalmas békeföltétel. Nem kell neki
se magyarázat, se tolmács, se szövegezés. Megérti minden ember. A
hadsereg belenyugszik.</p>
<p>– Hát azt a két lovat hogy szerezted az öcséim számára?</p>
<p>– Ott vettem. Olyan áron, a min angol paripákat vesznek, de fele
saját pénzük volt, a mit az éjjel tőlük nyertem.</p>
<p>– Kártyáztál az emoreusokkal! Istentelen!</p>
<p>– Reggelig bezárva tartottak s azon folyt a haditanács, hogy mit
csináljanak velem és testvéreimmel? Többen azt akarták, hogy jó
lesz a fejeinket elküldeni Toroczkóra nálunk nélkül, s aztán
felszólítani a várost, hogy vagy adja fel magát, vagy megrohanják s
porrá égetik. <span class="pagenum"><a name="Page_354" id=
"Page_354">-354-</a></span></p>
<p>– S te hallottad ezt?</p>
<p>– Olyan helyen voltam, a hol minden szót kellett hallanom.</p>
<p>– Mondd a végét frissen, mert nem birok rágondolni.</p>
<p>– A vége az lett, hogy hajnalra ismét előhoztak s akkor tudtomra
adták, hogy elfogadják az általam ajánlott békét. Felhagynak
Toroczkó ostromlásával s hazavonulnak falvaikba s lesznek ezentúl
is jó szomszédok, mint hajdan.</p>
<p>– Megesküdtek rá?</p>
<p>– Az oltár előtt, a pópa olvasta fel az esküt.</p>
<p>– Égett két gyertya az oltárnál?</p>
<p>– Igen.</p>
<p>– Akkor jól van.</p>
<p>– Én pedig, mint családunk felhatalmazottja és képviselője,
pecsétes írást adtam magamról, hogy népemet az ő ellenük
folytatandó harcztól visszatartom.</p>
<p>– Ezért meg otthon lesz harczod.</p>
<p>– Otthon is győzni fogok. Ők nem törik meg a békét, s mi nem
keressük a harczot. A vezér, midőn átadta számunkra a pazsurákat s
testvéreimet elővezetteté, azt mondta: «Most bizton maradhattok
felőlünk békében. Sem én, sem társaim titeket és várostok népét
bántani nem fogjuk. Az igért kollacziót elfogadjuk, mint barátságos
áldomást; nem mint vérdíjat. – Hanem, hogy egyszer, valamikor egy
közületek támadt renegát nem fog-e tüzet és vasat vinni a
várostokra? arról nem állunk jót.» Azzal kezet szorítottunk,
összecsókolóztunk s bizony mondom neked, hogy egész az Aranyosig
nem fogjuk őket útunkban találni többé.</p>
<p>– S ugyan mivel tudtad ennyire megvenni sziveiket? Hisz a
tizenhat tulok, meg a hordó pálinka csak áldomás volt.</p>
<p>– Egy igaz szóval. Elmondtam nekik a csodakút melletti égő fa
történetét. Ezt ők jeltűznek vették s ez a tévedés nekik nagy
kudarczot okozhatott volna.</p>
<p>– S hittek a szavadnak? <span class="pagenum"><a name="Page_355"
id="Page_355">-355-</a></span></p>
<p>– Nem hittek. Kétkedtek benne. Ezt vitatták sokáig a
haditanácsban. Egy rész azt mondta, hogy nem kell hinni, előre kell
nyomulni a hadi terv szerint, mely az ő késlekedésük miatt teljesen
meghiusulhat. Ezek sürgették erősen rögtöni kivégeztetésemet.</p>
<p>– No. És mi jött segítségedre?</p>
<p>– Egy véletlen. Ne mondjuk azt. A gondviselés. Szív és akarat,
mely érez és cselekszik. A haditanács alatt érkezett meg Ciprianu
izenetével egy küldöncz, a ki szavaim valóságát bizonyítá.</p>
<p>– Ciprianutól? Akkor annak egész éjszaka kellett utazni.</p>
<p>– Uttalan erdőkön, hegyszakadékokon keresztül.</p>
<p>– Nem is tudom, hogy tehette azt meg ember?</p>
<p>– Asszony volt.</p>
<p>– Kicsoda?</p>
<p>– A ki eljött a Monasteriáig, bizonyságot tenni róla, hogy igaz
volt, a mit mondtam, hogy a jeltűz a véletlen műve csak. Ezzel
szabadított ki mindnyájunkat a halálveszélyből. Zenóbia volt
az.</p>
<p>– Jaj, jaj, jajajaj! Oh jaj, jaj, szörnyű jaj! Kiálta föl
csaknem éneklő jajveszékeléssel Áron bátya. Micsoda nagy adósság ez
már! Inkább jöttél volna haza azzal a hírrel, hogy lekötötted az
egész birtokunkat harminczhárom perczentes adósságban a
jebuzeusnak, mint hogy azt hallom tőled, hogy három testvérem
fejével tartozom Ciprianu leányának.</p>
<p>De már erre a nagy jajgatásra mégis figyelmes lett Blanka,
megállította a lovát, s bevárta, míg a testvérek odaérnek.</p>
<p>– Min pereltek egymás között? kérdé Manassétól bámuló
tekintettel.</p>
<p>(«No most hadd látom, hogy tudsz igazat nem mondani s mégsem
hazudni?» dörmögé Áron.)</p>
<p>Pedig lehetett neki.</p>
<p>– A fölött nem egyezhetünk ki Áron bátyámmal, hogy <span class=
"pagenum"><a name="Page_356" id="Page_356">-356-</a></span> kiket
híjunk meg a menyegzői lakománkra? Ő egészen csak a családban
akarja azt megtartatni, én pedig szeretném rá meghívni minden jó
ismerősünket. Hát te, angyalom, mit szólsz hozzá?</p>
<p>Blanka szeliden viszonzá:</p>
<p>– Nekem senkim sincs a kerek világon, a kit lakadalmunkra
meghivjak. Igen boldog leszek, ha a ti családotok minden tagja ott
lesz arra a napra. Tehát Dávid is. Őt is hivjátok akkorra haza.</p>
<p>– Ott lesz, édes mézem! dörmögé Áron.</p>
<p>– De mégis! Szólt Blanka. Van egy ismerősöm, egy jó barátnőm, a
kit azóta szereztem, hogy Erdélyben járok, a kinek, ha ott lehetne,
nagyon örülnék. Ez Zenóbia, Ciprianu leánya.</p>
<p>Áron bátya majd lefordult a lováról erre a szóra.</p>
<p>– A mit pedig asszony kiván, az parancsolat; szólt oda nevetve
Manassé.</p>
<p>Azzal Blanka egy csókot vetve ujjai hegyével Manassénak, előre
lovagolt ismét.</p>
<p>Áron bátya pedig Manassé háta mögött maradt, s onnan dohogott
feddő haraggal rá:</p>
<p>– No már sok furfangos emberrel találkoztam ezen a pulykanyomos
világon, de se örményben, se zsidóban, se czinczárban, se
székelyben oly körmönfont félkéz kalmárral, mint te vagy, még össze
nem kerültem.</p>
<p>Manassé nevetve vágtatott Blanka után, s a hegytetőre fölérve, a
gyönyörű panoráma részleteit magyarázta neki.</p>
<p>Útjuk kioltott őrtüzek szénmaradványai közt vezetett el.
Tábornak nyoma sem volt már előttük.</p>
<p>Alkonyatra elérték az aranyosparti hidat, s azontúl van már az
édes otthon. A sokszor megálmodott kis holdsziget: Toroczkó.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Az Aranyos melletti
utat az ezután következő években vágták a sziklaoldalba, míg
másrészt az Enyed felé vezetőt egy vízár elseperte.</p>
<p class="right">J. M.</p>
</div>
</div>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_14">14</a></td>
<td>nagy politikaí</td>
<td>nagy politikai</td>
</tr>
<tr>
<td class="tdr"><a href="#Page_24">24</a></td>
<td>Ajult védelem</td>
<td>Ájult védelem</td>
</tr>
<tr>
<td class="tdr"><a href="#Page_76">76</a></td>
<td>On is eljön</td>
<td>Ön is eljön</td>
</tr>
<tr>
<td class="tdr"><a href="#Page_81">81</a></td>
<td>volt az. vontatott</td>
<td>volt az: vontatott</td>
</tr>
<tr>
<td class="tdr"><a href="#Page_90">90</a></td>
<td>fogva tarják</td>
<td>fogva tartják</td>
</tr>
<tr>
<td class="tdr"><a href="#Page_138">138</a></td>
<td>Ossze is zúzta</td>
<td>Össze is zúzta</td>
</tr>
<tr>
<td class="tdr"><a href="#Page_142">142</a></td>
<td>On a házassági</td>
<td>Ön a házassági</td>
</tr>
<tr>
<td class="tdr"><a href="#Page_149">149</a></td>
<td>itélet ís</td>
<td>itélet is</td>
</tr>
<tr>
<td class="tdr"><a href="#Page_151">151</a></td>
<td>gyűlölet az élet iránt»</td>
<td>«gyűlölet az élet iránt»</td>
</tr>
<tr>
<td class="tdr"><a href="#Page_155">155</a></td>
<td>a néptömegtól</td>
<td>a néptömegtől</td>
</tr>
<tr>
<td class="tdr"><a href="#Page_181">181</a></td>
<td>On képes volna</td>
<td>Ön képes volna</td>
</tr>
<tr>
<td class="tdr"><a href="#Page_212">212</a></td>
<td>tíszta szívből</td>
<td>tiszta szívből</td>
</tr>
<tr>
<td class="tdr"><a href="#Page_214">214</a></td>
<td>romagnaí kecskepásztorral</td>
<td>romagnai kecskepásztorral</td>
</tr>
<tr>
<td class="tdr"><a href="#Page_215">215</a></td>
<td>«A kürtőn keresztül szöktek meg!</td>
<td>«A kürtőn keresztül szöktek meg!»</td>
</tr>
<tr>
<td class="tdr"><a href="#Page_215">215</a></td>
<td>«Merre menekültek?</td>
<td>«Merre menekültek?»</td>
</tr>
<tr>
<td class="tdr"><a href="#Page_217">217</a></td>
<td>kocsival járhassson</td>
<td>kocsival járhasson</td>
</tr>
<tr>
<td class="tdr"><a href="#Page_243">243</a></td>
<td>On mellett</td>
<td>Ön mellett</td>
</tr>
<tr>
<td class="tdr"><a href="#Page_250">250</a></td>
<td>a hold zöld a világ</td>
<td>a hol zöld a világ</td>
</tr>
<tr>
<td class="tdr"><a href="#Page_252">252</a></td>
<td>én teszem azt.</td>
<td>én teszem azt.»</td>
</tr>
<tr>
<td class="tdr"><a href="#Page_293">293</a></td>
<td>a ház tornáczáráról</td>
<td>a ház tornáczáról</td>
</tr>
<tr>
<td class="tdr"><a href="#Page_337">337</a></td>
<td>Es benned bízom</td>
<td>És benned bízom</td>
</tr>
<tr>
<td class="tdr"><a href="#Page_338">338</a></td>
<td>kínos érzes</td>
<td>kínos érzés</td>
</tr>
<tr>
<td class="tdr"><a href="#Page_350">350</a></td>
<td>Es benned bízom</td>
<td>És benned bízom</td>
</tr>
</table>
</div>







<pre>





End of the Project Gutenberg EBook of Egy az Isten (1. rész), by Mór Jókai

*** END OF THIS PROJECT GUTENBERG EBOOK EGY AZ ISTEN (1. RÉSZ) ***

***** This file should be named 55711-h.htm or 55711-h.zip *****
This and all associated files of various formats will be found in:
        http://www.gutenberg.org/5/5/7/1/55711/

Produced by Albert László from page images generously made
available by the Google Books Library Project


Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
http://gutenberg.org/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org/license

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS' WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTABILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at http://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
http://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at http://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org


Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit http://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including checks, online payments and credit card donations.
To donate, please visit: http://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart is the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.


Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.


Most people start at our Web site which has the main PG search facility:

     http://www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


</pre>

</body>
</html>
